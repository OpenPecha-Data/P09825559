༄༅། །ཟབ་ཆོས་མཛད་དུས་ཀྱི་ཕྱག་བཞེས་ཀྱི་ཆོ་གའི་རིམ་པ་གསལ་བྱེད་བཞུགས་སོ། 

ཨོཾ་སྭ་སྟི། བླ་མ་རིན་པོ་ཆེ་ལ་ཕྱག་འཚལ་ལོ། ཟབ་ཆོས་མཛད་པའི་དུས་སུ་དཀོན་མཆོག་གི་མཆོད་པ་བཤམ། གཏོར་མ་བཞི་ལ་རྒྱན་དང་དར་གཅིག་གཟུགས། ཆོས་ཐུན་གསུམ་ལ་གཏོར་ཆུང་གསུམ་བྱ། ནམ་བཟའ་བཟང་ཞིང་བཞུགས་ཁྲི་མཐོ་བར་བྱ། ཡི་གེ་ཤར་མ་ཟིན། མི་རྣམས་མ་ཚོགས་ཀྱི་བར་ལ་རིན་པོ་ཆེ་ལ་ཡོལ་བ་བཏང༌། བུར་ཆུ་ལ་ཨ་མྲྀ་ཏ་བཏབ་ནས། མི་མང་ན་རྐྱེན་བུ་མང་དུ་བྱེད། ཕྱར་བ་དང་སྟག་གི་སྟེང་དུ་ཚོགས་འཁོར་གྱི་ཡོ་བྱད་ཟན་མར་དཔུངས་ལ། ཞུ་བ་པོ་རྣམས་ཚོགས་ཤིང་ཕྱི་ནང་ཕྱེད་པའི་དུས་སུ་སྤོས་བསྲེག། གསེར་གྱི་མཎྜལ་ཕུལ་ལ། ཉེ་གནས་དབང་ཐོབ་པ་གཅིག་གིས་ཐེག་དྲངས་ནས་གསོལ་བ་གདབ་སྟེ། བླ་མ་རྡོ་རྗེ་འཛིན་པ་ཆེན་པོས་བདག་དང་མཐའ་ཡས་པའི་སེམས་ཅན་ཐམས་ཅད་ཀྱི་དོན་དུ་གཏོར་མའི་བྱིན་བརླབས་དང་ཚོགས་བྱིན་གྱིས་བརླབ་པ་དང༌། ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་ཐུགས་ལ་གདགས་པར་ཞུ། ཞེས་གསོལ་བ་ལན་གསུམ་གདབ། དེའི་རྗེས་ལ་གཏོར་མ་གོང་མ་གསུམ་ལ་ཟུར་བསྔོས་བྱས་ནས་གཏོར་ཆུང་ཕྱིར་བཏང༌། དེའི་རྗེས་ལ་རིན་པོ་ཆེས་བསྲུང་འཁོར་སྤོང་པ་ནི། ཡུལ་རིས་དང་རྒྱལ་ཁམས་འདི་ཐམས་ཅད་ཇོ་བོ་ཐུགས་རྗེ་ཆེན་པོ་རྗེ་བཙུན་སྤྱན་རས་གཟིགས་ཀྱི་སྐུ་ཤིན་ཏུ་ཆེ་བ་གཅིག་སྒོམ། དེའི་ཐུགས་ཀར་ཁྲོ་བོའི་རྒྱལ་པོ་མི་གཡོ་བའི་སྐུ་ཤིན་ཏུ་ཆེ་བ་སྒོམ། དེའི་ཐུགས་ཀར་རང་ཉིད་ཡི་དམ་གྱི་ལྷར་སྒོམ། དེ་གསལ་ཞིང་བརྟན་པར་བྱ་བའི་ཆེད་དུ་བསྙེན་པར་སྦྲེལ་ཏེ་མཛད། དེ་ནས་གསོལ་ཇ་བས་ཏིང་གི་ནང་དུ་བུར་ཆུ་ཅི་རན་གཅིག་ཕྱག་ཏུ་ཕུལ། སྤྱན་སྔ་ནས་ཏིང་གི་ཆུ་དེ་ལ་སྲིན་ལག་གཡོན་པ་ཆོས་འབྱུང་གཅིག་བྲི། དེའི་དབུས་སུ་ཡི་གེ་བཾ་གཅིག་བྲི། བཾ་ཡོངས་སུ་གྱུར་པ་ལས་རྗེ་བཙུན་མར་བསམ། དེ་ཞུ་བ་ལས་བདུད་རྩི་གྱུར། ཕྱག་གཡོན་པའི་སྲིན་ལག་གིས། གནས་ཁང་དང༌། རྣལ་འབྱོར་དང་ཚོགས་ཀྱི་ཡོ་བྱད་ལ་གཏོར་བས་བསྲུང་ཞིང་བྱིན་གྱིས་བརླབ། ཏིང་གི་བུར་ཆུ་ལྷག་མེད་གཏོར་མ་གསུམ་དུ་བླུགས།

དེ་ནས་ཡང་སྟིང་དུ་བུ་རུ་ཆུ་གཅིག་བསྣན་ནས་ཕྱག་ཏུ་ཕུལ་བ་གསོལ་སྟིགས་ཀྱི་ཁར་བཞག ཚོགས་ཀྱི་ཕུད་སྤྲོས་ནས་གཏོར་མར་བླུག གཏོར་མ་བྱིན་བརླབས་བྱ་ཞིང་ཚོགས་འབུལ། དེའི་རྗེས་ལ་བླ་མ་ཡི་དམ་གྱི་སྐུ་སྐལ་གཅིག་འབུལ། སྤྱན་སྔ་ཉིད་ནས་ཐོག་དྲངས་ཏེ་ཏིང་གི་བུར་ཆུ་དང་གཟིགས་སྟོབས་ཀྱིས། མི་ཉུང་ན་ཇ་སུན་སྦྲེལ་ཏེ་དྲང༌། མང་ན་གྲལ་མགོ་རྣམས་དང་ཕོར་པ་ཡོད་པ་རྣམས་ལ་དྲང༌། རོའི་རྣམ་རྟོག་གསོལ་བར་བྱ། ལྷག་གཏོར་བཏང་ནས་བསྲུང་བའི་འཁོར་ལོ་དྲན་ཙམ་བྱ། དེའི་རྗེས་ལ་ཆོས་བྱ་སྟེ། བཀའ་རྒྱ་ཆ་མེད་པའི་ཆོས་ཐུན་ལ་གཏོར་ཆུང་གཅིག བཅུ་ཆོས་དང་གསུམ་ཆོས་གཉིས་ལ་རེ་རེ་བྱ། ཆོས་ཚར་མ་ཁང་ལ་དབྱངས་བྱེད་དུ་གཞུག བསྔོ་བ་བྱའོ། ། ༄༅། །མོས་གུས་སྲོག་འཁོར་གྱི་བླ་མ་བརྒྱུད་པའི་རིམ་པ་བཞུགས་སོ། ན་མོ་རཏྣ་གུ་རུ། རྣམ་དག་ཆོས་སྐུ་འགག་མེད་ལོངས་སྤྱོད་རྫོགས། །སྣ་ཚོགས་སྤྲུལ་སྐུ་ལྷུན་གྲུབ་ངོ་བོ་ཉིད། །སྐུ་གསུམ་དབྱེད་མེད་དྲུག་པ་རྡོ་རྗེ་འཆང༌། །མགོན་པོ་འབྲི་གུང་པ་ཕྱག་འཚལ་ལོ། །འདི་ལྟར་འཇིག་རྟེན་གསུམ་གྱི་མགོན་པོ་བླ་མ་རིན་པོ་ཆེའི་གསུང་ནས། སྟོན་པ་ཡང་དག་པར་རྫོགས་པའི་སངས་རྒྱས་ཀྱི་གསུང་ནས། ཆོས་ཀྱི་ཕུང་པོ་དཔག་ཏུ་མེད་པ་གཅིག་གསུངས་པ་ཐམས་ཅད་ཚུར་བསྡུས་ནས། ཉིན་བཞིན་བྲམ་ཟེ་བསོད་པ་དང༌། མཚམས་མེད་ལྔ་པོ་བྱས་གྱུར་ཀྱང༌། །ཆོས་འདི་ལ་ནི་ཞུགས་གྱུར་ཅིང༌། བླ་མ་ལ་གུས་ཡོད་གྱུར་ན། འགྲུབ་འགྱུར་འདི་ལ་ཐེ་ཚོམ་མེད། ཅེས་དང༌། ཀྱེའི་རྡོ་རྗེ་ལས་ཀྱང་གཞན་གྱི་བརྗོད་མིན་ལྷན་ཅིག་སྐྱེས། གང་དུ་ཡང་ནི་མི་རྙེད་དེ། བླ་མའི་དུས་མཐའ་བརྟེན་པ་དང༌། །བདག་གི་བསོད་ནམས་ལས་ཤེས་བྱ། །ཞེས་གསུངས་པས། བླ་མའི་མོས་གུས་ནི་ཆོས་ཐམས་ཅད་ཀྱི་སྙིང་པོ་ཡིན་ཏེ། འདི་མེན་ལ་སངས་རྒྱས་བྱ་བ་མི་སྲིད་སྟེ། དུས་གསུམ་གྱི་སངས་རྒྱས་ཐམས་ཅད་ཀྱང༌། མོས་གུས་ལ་བརྟེན་ནས་སངས་རྒྱས་པ་ཡིན་ཏེ། བླ་མ་མེད་པའི་གོང་རོལ་ན། །སངས་རྒྱས་བྱ་བའི་མིང་ཡང་མེད། །བསྐལ་པ་སྟོང་གིས་སངས་རྒྱས་ཀྱང༌།

བླ་མ་དག་ལ་རྟེན་ཏེ་བྱུང༌། གསུང་དེའང། བརྒྱུད་པ་རིན་པོ་ཆེ་འདིའི་བླ་མ་གོང་མ་རྣམས་ཀྱང༌། མོས་གུས་གསང་བ་འདུས་པ་འདིའི་ངོ་བོར་སངས་རྒྱས་པ་ཡིན་ཅིང༌། ངེད་རང་རྗེས་འཇུག་རྣམས་ཀྱང་འདིའི་ངོ་བོར་སངས་རྒྱས་དགོས་་ཡིན་པས ཆད་པ་ དང༌། དགོས་ཆེད་གཉི་ལས། དང་པོ་ལོ་རྒྱུས་ནི། སྔོན་རྒྱ་གར་ནུབ་ཕྱགས་རི་བོ་ཛུ་ནི་ཕྲི་ཞེས་བྱ་བའི་གནས་སུ། བཅོམ་ལྡན་འདས་རྡོ་རྗེ་འཆང་ཆེན་པོ་ལ། རྗེ་བཙུན་ཆེན་པོ་ཏི་ལོ་པས། མ་ཏི་ས་ཧ། གཏུམ་མོ་ཤུགས་ཅན། པན་ཙ་ནམ་མཁའི་གོས་ཅན་དུར་ཁྲོད་སྤྱོད་པ། བརྟུལ་ཞུགས་སྤྱོད་པ་དང༌། གྲུབ་པ་ཐོབ་པའི་རྣལ་འབྱོར་པ་བརྒྱད་ཀྱིས་མཇལ་བའི་དུས་སུ། ཐུན་མོང་མ་ཡིན་པའི་གདམས་པ་ཞུས་པ་ལས། དབང་བསྐུར་ཞིང་བྱིན་གྱིས་བརླབས་ཏེ། ཕྱག་གཡས་པ་སྤྱི་བོར་བཞགས་པས། བུམ་དབང་གི་ཡོན་ཏན་རྒྱུད་ལ་སྐྱེས། གཡོན་པ་བཞག་པས་གསང་དབང་གི་ཡོན་ཏན་རྒྱུད་ལ་སྐྱེས། གཉིས་ཀ་བཞག་པས་གསུམ་པའི་ཡོན་ཏན་རྒྱུད་ལ་སྐྱེས། སྐུ་ལུས་ནམ་མཁའ་ལ་ཐིམ་པས་དབང་བཞིའི་ཡོན་ཏན་རྒྱུད་ལ་སྐྱེས་པས། མོས་གུས་གསང་བ་འདུས་པ་བྱ་འདི་གསུངས་པས། ཏི་ལོ་པ་དེ། རྡོ་རྗེ་འཆང་དང་དབྱེར་མེད་དུ་གྱུར་ནས། བྷ་ག་ལའི་དུར་ཁྲོད་ན། པཎྜི་ཏ་ག་ཡ་དྷ་ར་ལ་གསུངས་པ། ཀླུ་གྲུབ་ཨཱརྻ་དེ་བ་དང༌། བཅོམ་ལྡན་འདས་དང་ང་གཏམ་བྱས། ས་ར་ཧ་ཆེན་པོས་ཀྱང༌། རྟོགས་པ་ང་ལ་འགྲན་དུ་མེད། ཅེས་གསུངས་པས་རྡོ་རྗེ་འཆང་དངོས་བཞུགས་སོ། དེ་ནས་དཔལ་ནཱ་རོ་པས་ལུང་བསྟན་ཐོབ་ནས། ཤར་ཕྱོགས་སུ་ཀ་མ་ལ་ཤཱི་ལར་ཏི་ལོ་པ་དང་མཇལ་ནས། ལོ་བཅུ་གཉིས་རྟེན་ཅིང་དཀའ་བ་བཅུ་གཉིས་སྤྱད་པའི་མཐར། ཁྲག་གི་མཎྜལ་ཕུལ་བ་དང༌། གོང་ལྟར་མོས་གུས་གསང་བ་འདུས་པ་འདིའི་དབང་བསྐུར་ནས། ཞལ་མངའ་ནས། མོས་གུས་སྲོག་གི་འཁོར་ལོ་འདི། ཆེས་མས་ཆོས་སྐུར་ངོ་སྤྲོད་ཀྱི་བླ་མ་ཡིན། འདུ་འབྲལ་མེད་པའི་མོས་གུས་ལ། སེམས་གཟུང་འཛིན་དུ་མ་བཏང་ནཱ་རོ་པ། ཅེས་གསུངས་པས་ཁོང་རང་དབྱེད་མེད་དུ་གྱུར་ཏོ། །རྗེ་བཙུན་མར་པས།

རྒྱ་གར་དུ་ལན་གསུམ་བྱོན་ནས། ནཱ་རོ་པ་ལོ་བདུན་དུ་སྐུ་དང་གྲིབ་མ་བཞིན་འགྲོགས། གདམས་པ་མ་ལུས་པ་ཐམས་ཅད་ཐུགས་ཉམས་སུ་བཞེས། ཕྱིས་ཀྱི་དུས་སུ་གསོལ་བ་བཏབ་ཅིང་མོས་གུས་བྱས་པས་གདམས་པ་འདིའི་དབང་སྐུར་ནས། གདམས་ངག་ཞལ་གདམས་སུ་གནང་ནས། ལོ་ཙ་ཤིན་ཏུ་དགྱེས་ནས། གདམས་ངག་སྲོག་གི་སྙིང་པོ་ཕྱུང༌། མོས་གུས་གནད་ཀྱི་སྒོ་མོ་ཕྱེད། འཁོར་འདས་དབྱེར་མེད་རོ་གཅིག་པས། དུས་གསུམ་སངས་རྒྱས་ཀྱི་གདན་ས་ཟིན། ད་ནི་བན་ཆུང་བོད་ལ་འགྲོ། གསུངས་པ་གདའ། དེ་ནས། རྗེ་བཙུན་མི་ལས། རྗེ་མར་པའི་སྐུའི་སྙན་པོ་ཐོས་ནས། དྲུང་དུ་བྱོན་ཏེ་སྐུ་མཁར་ལ་སོགས་པའི་དགའ་བ་དཔག་ཏུ་མེད་པ་ལོ་དགུའི་བར་དུ་སྤྱད་ཅིང༌། གསང་སྔགས་ཀྱི་ཆོས་མ་ལུས་པར་གསན་ནས་གསུང་བཀའ་བཞིན་དུ་བསྒྲུབས་པས། མོས་གུས་ཀྱི་སྣོད་ལྡན་རྒྱུད་འཛིན་གྱིསློབ་མར་གཟིགས་ནས། ཐུན་མོང་མ་ཡིན་པའི་གདམས་པ་འདི་གནང་ནས། ཅི་གསུང་བཀའ་བཞིན་བསྒྲུབ་པ་དེ། མི་ལ་རྡོ་རྗེ་རྒྱལ་མཚན་ཡིན། གདམས་ངག་བྱིན་པ་དེ་ཙུག་ཡིན། མན་ངག་སྤྲུགས་པ་དེ་བཞིན་ལགས། ཞེས་གསུངས་སོ། །རྗེ་བཙུན་གྱི་སྐུའི་སྙན་པ་རྗེ་སྒོམ་པས་ཐོས་ནས་བྱོན་ཏེ། མཇལ་ནས་གསེར་སྲང་ངོ་ཕུལ་བསམ་བཞེས། ཤང་ལེན་ལ་སོགས་པའི་མགུར་མཛད་ནས་མཉམ་མེད་རིན་པོ་ཆེར་མཚན་བཏགས། དང་པོ་ནས་སྣོད་ལྡན་རྒྱུད་འཛིན་གྱི་སློབ་མར་གཟིགས་ནས། གདམས་ངག་ཐམས་ཅད་སྦ་སྲི་མེད་པར་གནང་ནས་ལུང་བསྟན་འཛིན་དེ། དམྱལ་གྱི་སེ་བ་ལུང་བྱོན་ནས་ལུང་བསྟན་མཛད་དེ། མོས་གུས་ཀྱི་ཡོན་ཏན་་རྩལ་རྫོགས་ནས། སེབ་ལུང་མའི་མགུར་མཛད་དོ། དཔལ་ཕག་མོ་གྲུ་པས་རྗེ་སྒམ་པོ་པའི་དྲུང་དུ་བྱོན་ནས། བླ་མ་མོས་གུས་ཁྱད་པར་དུ་འཕགས་པ་ཡོད་པས། ཁྱིས་རྨུགས་པ་ལ་ཡང༌། རྡོ་མི་བརྡེག་པ་ཕྱག་ཐལ་མོ་སྦྱར་ནས་མོས་གུས་ ཆད་པ་ པས་རྗེ་སྒམ་པོ་པའི་ཞལ་ནས། དགེ་བཤེས་འཁམ་པ་ཁྱོད་ལ་ངའི་རྒྱུད་འཛིན་རེ་བ་ཡིན་པས། ངས་ཆོས་འདི་སུ་ལ་ཡང་མ་བྱིན་པ་ཡིན་ཏེ།

ཁྱོད་ལ་སྟེར་བ་ཡིན་གསུངས་གནང་ངོ༌། །ཆོས་རྗེས་དཔལ་ཕག་མོ་གྲུ་པའི་དྲུང་དུ་བྱོན་ཙ་ན། ཆོས་རྗེའི་གསུང་ནས་ངའི་གྲྭ་པ་རྫོགས་སངས་ནས། ཐུགས་ཤིན་ཏུ་མཉེས་ནས། ཞལ་སྔ་ནས། ངའི་བརྒྱུད་པ་དགེ་བསྙེན་བཅུ་པ་གཅིག་གིས་འཛིན་པ་ཡིན་གསུངས། གྲྭ་པ་གཞན་ཐམས་ཅད་པས་ཐུགས་རྩིས་ཆེ་བར་མཛད་ནས། གདམས་པ་འདི་གནང་ངོ༌། །བླ་མ་རིན་པོ་ཆེའི་ཞལ་མངའ་ནས། ངས་གདམས་པ་འདི་བྱིན་པའི་མི་གསུམ་ཡོད་གསུང༌། སུ་ལགས་ཞུས་པས། སེང་ཡེ། ཤེར་འབྱུང་ཁྱོད་རང་གསུམ་ཡིན་གསུང༌། གཞན་ལ་གདམས་པ་འདི་སྣ་རེ་ཙམ་ལས་མ་བྱིན་གསུང་ནས། བཀའ་རྒྱ་མཛད་དོ། །ཆོས་རྗེ་དབོན་གྱིས། བླ་མ་གཡོར་སྒོམ་པ་ལ་གནད། དེས་བླ་མ་བཟང་པོས་ལ་གནང༌། དེས་རི་ཁྲོད་བྱམས་པ་ལ་གནང༌། དེ་ནས་རིམ་པ་བཞིན་དུ་བླ་མ་དགོངས་གཅིག་པ། མཁྱེན་ཆེན་དཔལ་ལྡན། བླ་མ་མ་ཎི་བ། ཕྱག་ཆེན་རྡོ་རྗེ་རྒྱལ་པོ། བླ་མ་མ་ཏི་ཀེ་ཏུ། བླ་ཆེན་རཏྣ་ཀུ་མཱ་ར། དེས་བདག་མ་ཏི་བཛྲ་ལའོ། །དེ་རྣམས་ནི་ཡིད་ཆེས་ཤིང་ཁུངས་བཙུན་པར་བྱེད་པ་བླ་མ་བརྒྱུད་པའི་ལོ་རྒྱུས་ཟུར་ཙམ་མོ། ༄༅། །མོས་གུས་སྲོག་འཁོར་གྱི་དབང་ཁྲིད་བཞུགས་སོ། ན་མོ་གུ་རུ། གཉིས་པ་དགོས་ཆེད་ཀྱི་གདམས་པ་ལ། སྔོན་འགྲོ་དབང་བཞི་སྒོ་དབྱེ་ནས། དངོས་གཞི། ཉམས་ལེན་གྱིས་ཆོས་བཞི་གནད་དུ་བསྣུན་པ་དང་གཉིས་ལས། དེ་ལ་དང་པོ་དབང་བཞིའི་སྒོ་དབྱེ་བ་ལ་བཞི་ལས། དང་པོ་བུམ་པའི་དབང་གི་སྒོ་དབྱེ་བ་ནི། ཏིང་ངེ་འཛིན་གྱི་དབང་བསྐུར་ཏེ། དཀོན་མཆོག་གི་རྟེན་བཀྲམ། མཆོད་གཏོར་ལ་སོགས་པ་ཚོགས་ཀྱི་ཡོ་བྱད་བསགས་ལ། རྡོ་རྗེ་སློབ་དཔོན་རང་གི་རྩ་བའི་བླ་མར་བསྐྱེད་ལ། ཐོད་པའམ་རིན་པོ་ཆེའི་སྣོད་དུ། བཛྲ་ཡཀྵའི་སྔགས་ཀྱིས་མེ་ཏོག་སྦྱངས། བླ་མའི་སྐུ་རྡུལ་ཕྲ་བ་དང་མཉམ་པར་བསྐྱེད་ལ། རྒྱུད་པའི་གསང་མཚན་ངག་ཏུ་བསྒྲང་ཞིང༌། རང་གི་ཐུགས་ཀ་ནས་འོད་ཟེར་འཕྲོས་པས། མེ་ཏོག་ལ་ཐིམ་པར་བསམས། སྟ་གོན་བྱའོ། །དེ་ནས་བླ་མ་ལ་གསེར་གྱི་མཎྜལ་ཕུལ་ལ།

སེམས་བསྐྱེད། སྤྱི་བོར་རྒྱལ་བ་རིམ་རྩེགས་སྒོམ། མདུན་དུ་སངས་རྒྱས་དང་བྱང་ཆུབ་སེམས་དཔའ། གཡས་སུ་ཡི་དམ་ལྷ་ཚོགས། གཡོན་གྱི་དཔའ་བོ་མཁའ་འགྲོ། རྒྱབ་ཏུ་ཆོས་སྐྱོང་བའི་སྲུང་མ་རྣམས་བསམ་ལ། འདི་སྐད་བརྗོད་དོ། །དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོ། བྱིན་བརླབས་དང་ཡེ་ཤེས་ཀྱི་གཏེར་དུ་གྱུར་པའི། རྩ་བ་དང་བཅས་པའི་བླ་མ་དམ་པ་རྣམས། བདག་ལ་དགོངས་སུ་གསོལ། ཕྱོགས་བཅུ་དུས་གསུམ་གྱི་བདེ་བར་གཤེགས་པ། ཚད་མེད་ཐུགས་རྗེའི་གཏེར་དུ་གྱུར་པའི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། །རབ་འབྱམས་རྒྱ་མཚོའི་ཞིང་ཡོངས་སུ་གང་བ། རྣམ་དག་དབང་གི་གཏེར་དུ་གྱུར་པའི། ཡི་དམ་དཀྱིལ་འཁོར་གྱི་ལྷ་ཚོགས་བདག་ལ་དགོངས་སུ་གསོལ། རང་བཞིན་གྱི་དབྱིངས་ན་བཞུགས་པའི་དངོས་གྲུབ་གཏེར་གྱི་མཆོག་ཏུ་གྱུར་པའི་ཡེ་ཤེས་ཀྱི་ཌཱ་ཀིའི་ཚོགས་རྣམས་བདག་ལ་དགོངས་སུ་གསོལ། དངོས་དང་དངོས་མིན་འཁོར་འདས་ཀྱི་ཞིང་ཡོངས་སུ་གང་བ། ཀུན་ཏུ་བཟང་པོའི་མཆོད་པའི་སྤྲིན་ཕུང་བསམ་གྱིས་མི་ཁྱབ་པ་དང༌། བདག་དང་ཁམས་གསུམ་གྱི་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་གྱི་རྒྱུད་ཐ་དད་ཀྱིས་བསྡུས་པའི། འདོད་ཡོན་གྱི་ཚོགས་བསམ་གྱིས་མི་ཁྱབ་པ་རྣམས་མཆོད་པར་འབུལ་ལོ། །བཞེས་སུ་གསོལ། ཐུགས་རྗེས་དགོངས་སུ་གསོལ། བདག་གིས་འཁོར་བ་ཐོག་མ་མེད་པ་ནས། ད་ལ་ཐུག་གི་བར་དུ་བསགས་ཞིང་ཡོད་པའི་ལས་ངན་ཐམས་ཅད་མཐོལ་ཞིང་བཤགས་སོ། །ཟད་ཅིང་ཕྲ་བ་དང༌། དག་ཅིང་ཚངས་པར་མཛད་དུ་གསོལ། ཅེས་པ་ལན་གསུམ་བྱའོ། །དེ་ལྟར་གསོལ་འདེབས་ཀྱི་དུས་སུ་མོས་གུས་དྲག་པོ་སེམས་རྩེ་གཅིག་ཏུ་བྱ། མཆོད་པའི་དུས་སུ། བློས་བཅོགས་ཚད་སྤྲུལ་ལྟོས་མེད་དུ་འབུལ། བཤགས་པའི་དུས་སུ་འགྱོད་ཚངས་དྲག་པོ་བྱའོ། །དེ་ནས་རྒྱ་བ་རིམ་རྩེགས་ངོ་བོ་གཅིག་པོ་ལ་བསྡུས་ལ། བླ་མ་སངས་རྒྱས་ཆོས་ཀྱི་སྐུའི་ངེས་ཤེས་བསྐྱེད་དེ། དབང་གི་དུས་གསོལ་བ་གདབ་པ་ནི།

སེམས་ཅན་གྱི་དོན་སེམས་བསྐྱེད་པ་ནི། ངག་ཏུ་བླ་མ་རིན་པོ་ཆེ། ཆོས་ཀྱི་སྐུ་ལྷུན་གྱིས་གྲུབ་ཅིང་འདུས་མ་བྱས། ངོ་བོ་ཉིད་ཀྱིས་རྣམ་པར་དག་པ། སྐུ་གསུང་ཐུགས་ཡོན་ཏན་ཕྲིན་ལས་ཀྱི་གཏེར་དུ་གྱུར་པས། བདག་གི་དུག་ལྔ་དབྱིངས་སུ་དག་པར་བྱ་བའི་ཕྱིར། སྐུ་གསུང་ཐུགས་ཡོན་ཏན་ཕྲིན་ལས་ཀྱི་དབང་བསྐུར་མཛད་དུ་གསོལ། བདག་གི་དེ་ལྟ་བུ་སེམས་བསྐྱེད་ཀྱི་གཟུངས་རབ་ཏུ་བླངས་ཏེ། རིགས་དྲུག་གི་གནས་ན་འཁོར་བ་སྡུག་བསྔལ་གྱིས་གཟིར་བའི་སེམས་ཅན་ཐམས་ཅད་ཕན་བདེ་ཐར་པའི་གནས་སུ། སངས་རྒྱས་ཀྱི་ས་ལ་བཀོད་པར་མཛད་པའི་བྱང་ཆུབ་སེམས་མཆོག་རབ་ཏུ་བསྐྱེད་པར་བགྱིའོ། ཞེས་ལེན་གསུམ་བྱའོ། དེ་ནས་ཡང་ངོ་བོ་གཅིག་ས་ལ་སངས་རྒྱས་ཀྱི་འདུ་ཤེས་བསྐྱེད་ལ་མོ་གུས་བྱས་པས། བླ་མ་སྤྲུལ་སྐུ་རིགས་ལྔའི་རྣམ་པར་གྱུར་ནས་མི་བསྐྱོད་པ་འོད་དུ་ཞུ་ནས། འཚོགས་མར་ཐིམ་པས། ལུས་ཀྱི་སྒྲིབ་པ་དག་ནས་རང་གི་ལུས་སྣང་ལ་རང་བཞིན་མེད་པ། མི་བསྐྱོད་པའི་ངོ་བོ་མཐིང་ཀ་གྱུར་པར་བསམ། བདག་གི་བླ་མ་དམ་པའི་ཐུགས་ཀྱི་དབང་ཐོབ། ཉོན་མོངས་པ་ཞེ་སྡང་དག མེ་ལོང་ལྟ་བུའི་ཡེ་ཤེས་རང་གི་རྒྱུད་ལ་ཤར། ད་བདག་བླ་མ་དམ་པའི་ཐུགས་རྡོ་རྗེ་སེམས་དཔའི་རང་བཞིན་དུ་གྱུར་པ་ཡིན་ཨང་སྙམ་པའི་ངེས་ཤེས་བསྐྱེད་དོ། །དེ་བཞིན་དུ་རིན་ཆེན་འབྱུང་ལྡན་རྣ་ལྟག་གཡས་པར་ཐིམ་པས། ལུས་སེར་པོར་གྱུར། ཡོན་ཏན་གྱི་དབང་ཐོབ། ང་རྒྱལ་དག མཉམ་པ་ཉིད་ཀྱི་ཡེ་ཤེས་ཤར། བདག་རིན་ཆེན་འབྱུང་ལྡན་གྱི་ངོ་བོར་གྱུར་པ་ཡིན་ཨང་སྙམ་དུ་བསམ། དེ་ལྟར་དུ་འོད་དཔག་མེད་ལྟག་ཁུང་དུ་ཐིམ་པས་ལུས་དམར་པོར་གྱུར། གསུང་གི་དབང་ཐོབ། འདོད་ཆགས་དག སོ་སོར་རྟོག་པའི་ཡེ་ཤེས་ཤར། བདག་གསུང་སྣང་བ་མཐའ་ཡས་ཀྱི་ངོ་བོར་གྱུར་པ་ཡིན་ཨང་སྙམ་དུ་བསམ། དེ་བཞིན་དུ་གྱུར་ཨང་སྙམ་དུ་བསམ། དེ་བཞིན་དུ་དོན་ཡོད་གྲུབ་པ། འོད་དུ་ཞུ་ནས་རྣ་ལྟག་གཡོན་པར་ཐིམ་པས། རང་གི་ལུས་འོད་ལྗང་ཁུ་གཅིག་ཏུ་གྱུར།

ཕྲིན་ལས་ཀྱི་དབང་ཐོབ། ཕྲག་དོག་དག བྱ་བ་གྲུབ་པའི་ཡེ་ཤེས་ཤར། བདག་ཕྲན་ལས་དོན་གྲུབ་ཀྱི་རང་བཞིན་དུ་གྱུར་ཨང་སྙམ་དུ་བསམ། དེ་ནས་སྤྱི་བོའི་རྣམ་སྣང་འོད་དཀར་པོར་ཞུ་བས་རང་གི་ལུས་ལ་ཐིམ་པས། རྣམ་སྣང་གི་ངོ་བོ་འོད་ཟེར་དཀར་པོར་གྱུར་པས་བསམ། སྐུའི་དབང་ཐོབ། གཏི་མུག་དག ཆོས་ཀྱི་དབྱིངས་ཀྱི་ཡེ་ཤེས་ཤར་བདག་སྐུ་རྣམ་པར་སྣང་མཛད་ཀྱི་ངོ་བོར་གྱུར་ཨང་སྙམ་དུ་བསམ། དེ་ནས་རྣམ་སྣང་གི་ངོ་བོ་དེ་ཡང་སྣང་ལ་རང་བཞིན་མེད་པར་བཞུགས་པར་བསམ། སྐུ་ལས་འོད་ཟེར་རིགས་ལྔའི་ཁ་དོག་ལྟར་འཕྲོས། སྣོད་བཅུད་ཐམས་ཅད་ལ་ཕོག་པས། བླ་མའི་སྐུ་དཔག་ཏུ་མེད་པར་གྱུར་པར་བསམ། དེ་ཡང་འོད་དུ་ཞུ་ནས་རང་ལ་ཐིམ་པ་དང༌། བླ་མ་དམ་པ་ཇི་ལྟ་བ་བཞིན་གྱུར་པ་བསམ། དེ་ནས་བླ་མ་ལས་རབ་གནས་ཀྱི་མེ་ཏོག སློབ་མ་ལ་མཐོར་ཞིང༌། དཔོན་སློབ་གཉིས་ཀས་བླ་མའི་སྐུ་དཔག་ཏུ་མེད་པ་སློབ་མ་ལ་ཐིམ་པར་བསམ་ཞིང༌། ངག་ཏུ་བླ་མ་རིན་པོ་ཆེས་ཆོས་ཀྱི་སྐུའི་བྱིན་གྱིས་བརླབས་ཀྱིས། བཅོམ་ལྡན་འདས་རྣམ་པར་སྣང་མཛད་ཆོས་ཀྱིས་དབྱིངས་ཀྱི་ཡེ་ཤེས་ཀྱི་གཟུངས་ཐོབ་ནས། སྐུ་མི་ཟད་པ་རྒྱན་གྱི་འཁོར་ལོས་འཁོར་བ་མ་སྟོངས་ཀྱི་བར་དུ་འགྲོ་བ་སེམས་ཅན་གྱི་དོན་བྱེད་པར་གྱུར་ཅིག དེས་འདྲེའོ། གསུང་གི་སྣང་བ་མཐའ་ཡས། ཐུགས་མི་བསྐྱོད་པ་ཡོན་ཏན་རིན་འབྱུང༌། ཕྲིན་ལས་དོན་གྲུབ། ཤིན་ཏུ་རབ་ཏུ་གནས་པར་གྱུར་ཅིག ཡེ་དྷརྨཱ་བརྗོད་དོ། །དེས་ལུས་ཀྱི་སྒྲིབ་པ་དག བུམ་དབང་ཐོབ། དམ་ཚིག་དུ་སྣང་བ་ཐམས་ཅད་བླ་མའི་སྐུར་ཤེས་པར་བྱའོ། །གཉིས་པ་གསང་དབང་གི་སྒོ་དབྱེ་བ་ལ། དཀོན་མཆོག་གི་རྟེན་དང༌། མཆོད་གཏོར་ལ་སོགས་པ་སྔོན་འགྲོ་གོང་དང་མཐུན། དངོས་བཞི་ནི། ངོ་བོ་གཅིག་པའི་ཐུགས་ཀར་རྣམ་པར་སྣང་མཛད། སྤྱི་བོ་མི་བསྐྱོད་པ། མགྲིན་པར་འོད་དཔག་མེད། ལྟེ་བར་རིན་ཆེན་འབྱུང་ལྡན། གསང་གནས་དོན་གྲུབ་སྟེ། བླ་མ་དམ་པ་ལོངས་སྐུ་རྒྱལ་བ་རིགས་ལྔར་བསམ་ལ།

གསོལ་བ་གོང་བཞིན་བཏབ་བས། དོན་གྲུབ་ཀྱི་གསང་གནས་ནས་འོད་ཟེར་གནས་སུ་འདྲིལ་བས། བྱ་བ་གྲུབ་པའི་ཡེ་ཤེས་ཀྱི་ངོ་བོ། ཐེག་ལེ་ལྗང་གུ་བྱེའུའི་སྒོ་ང་ཙམ་གཅིག་ཏུ་གྱུར་པར་བསམ། དེ་བཞིན་དུ་རིན་ཆེན་འབྱུང་ལྡན་གྱི་སྟེ་བ་ནས་སེར་པོ། རྣམ་སྣང་གི་ཐུགས་ཀ་ནས་དཀར་པོ། འོད་དཔག་མེད་ཀྱི་མགྲིན་པ་ནས་དམར་པོ། །མི་བསྐྱོད་པའི་སྤྱི་བོ་ནས་མཐིང་ག་ལ་སོགས་པས་སྒྲིབ་པ་སྦྱོང་བ་དང༌། གནས་འགྱུར་པ་གོང་གིས་འདྲེ། དེ་ནས་གསང་གནས་ཀྱི་ཐེག་ལེ་དེ། ལྟེ་བའི་ཐེག་ལེ་ཁ་དོག་མ་འགྱུར། དེ་བཞིན་སྤྱི་བོའི་ཐེག་ལེ་མགྲིན་པའི་ཐེག་ལེ་ལ་ཐིམ། དེ་གཉིས་ཐུགས་ཀའི་ཐེག་ལེ་ལ་ཐིམ་པ་དང༌། ཨ་ཞེས་པའི་བླ་མའི་དམ་པའི་གསུང་གི་སྒྲ་གྲགས་སྟོང་དུ་བྱུང་པས། ཕྱོགས་བཅུའི་འཇིག་རྟེན་ཐམས་ཅད་དུ་ཁྱབ་པ་བསམ་པ་སྒྲ་དེ་ཐོས་པ་ཙམ་གྱི་རང་གཞན་འཁོར་འདས་ཀྱི་ངག་ལ་སོགས་པའི་སྒྲིབ་པ་དག་པར་བསམ། འདི་གནད་དུ་ཤིན་ཏུ་ཟབ་པ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་གསུང་གི་ངོ་བོར་སངས་རྒྱས་ནས། གསུངས་མི་ཟད་པ་རྒྱན་གྱི་འཁོར་ལོ་འབྱུང་བས་རྟེན་འབྲེལ་གསུང་གི་འཁོར་ལོས་ས་བོན་གསུང་པ་ལེགས། དེ་ནས་སྤྱི་བོའི་བླ་མ་འོད་ཟེར་ལྔའི་ངོ་བོར་ཞུ་བས། ཐུགས་ཀའི་ཐེག་ལེ་ལ་ཐིམ་ནས། ཐེག་ལེ་གནས་འགྱུར་བ་བླ་མའི་གནས་ལས་ཤེས་སོ། གསུམ་པ་ཤེས་རབ་ཡེ་ཤེས་ཀྱི་སྒོ་དབྱེ་བ་ནི། རྟེན་ལ་སོགས་པ་སྔོན་འགྲོ་གོང་དང་འདྲ། དངོས་བཞི་སློབ་མའི་ཐུགས་ཁར། བླ་མ་སྒོམ། ཕྱོགས་ཀྱི་ས་བོན་བསྒོམས་ནས། གསོལ་བ་བཏབ་པས་ས་བོན་བཞི་འོད་དུ་ཞུ་ནས། བླ་མ་ལ་ཐིམ་བླ་མ་རིན་པོ་ཆེ་ཆོས་ཀྱི་སྐུ་ཞེས་པའི་གསོལ་བ་སྐབས་འདིར་བཏབ། དེ་ནས་བླ་མའི་སྐུ་ལ་འོད་ཟེར་ཁ་དོག་ལྔ་འཕྲོས་པས་རང་གི་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་ནས་ལུས་འོད་ཀྱི་གོང་བུར་གྱུར་ཏེ། བླ་མའི་སྐུ་ལ་ཐིམ། དེའང་ནམ་མཁའ་ལ་སྤྲིན་དེངས་པ་བཞིན་དུ་སོང་ནས་སྟོང་པ་ཉིད་དུ་སྒོམ།

དམ་ཚིག་ཏུ་སྣང་སེམས་ཐམས་ཅད་བླ་མའི་ཐུགས་འབའ་ཞིག་ཏུ་ཤེས་པར་བྱའོ། །བཞི་པ་ཚིག་དབང་རིན་པོ་ཆེའི་སྒོ་དབྱེ་བ་ནི་སྔོན་འགྲོ་ཐམས་ཅད་གོང་དང་འདྲ། དངོས་བཞི་རྣམ་དག་རང་སེམས། བླ་མའི་གནས་ལུག་ལ་མཉམ་པར་གཞག་ལ་གསོལ་འདེབས་གོང་མ་བྱ། ཡུལ་ཡུལ་ཅན་གཉིས་མེད་ཀྱི་ངང་ནས་གསོལ་བ་གདབ་པ་ནི། བླ་མ་རིན་པོ་ཆེ་ཆོས་ཀྱི་སྐུ་ཞེས་པའི་གསོལ་བ་སྐབས་འདིར་གདབ་པ་ནི། དེ་ནས་བླ་མས་རིགས་ལྔ་སྤྱི་བསྡུས་ཀྱི་ཕྱག་རྒྱ་སློབ་མ་ལ་བསྟན་ལ། ངོ་སྤྲོད་པ་ནི། ཨེ་མ་ཧོ། སྐལ་ལྡན་རིགས་ཀྱི་བུ། །ལྟོས་ཅིག་རང་གི་སེམས་ལ་ལྟོས། །རང་གི་སེམས་ལ་ཕར་བལྟས་པས། །རང་གི་ཉིད་དུ་ཉམས་སུ་མྱོང༌། །བསམ་མེད་བརྗོད་པའི་ཡུལ་ལས་འདས། །ཡེ་ཤེས་ལྔའི་བདག་ཉིད་ཅན། །སེམས་ཉིད་གདོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་མང་དུ་བརྗོད་ཅིང༌། ངོ་སྤྲོད་པ་ནི། ཨེ་མ་ཧོ། ཞེས་པ་ནི། འབོད་པ་བརྡའོ། །རང་སེམས་ལ་བལྟས་པས། རང་རིག་ཉིད་བློ་ལས་འདས་པར་ཉམས་སུ་མྱོང༌། དེ་རྟོག་དཔྱོད་བློའི་ཡུལ་ལས་འདས་པ། བརྗོད་པ་ཚིག་གི་ཡུལ་ལས་འདས་པ། དོན་ཡེ་ཤེས་ལྔའི་བདག་ཉིད་དུ་གསལ་བ། གཞི་གདོད་མ་སྐྱེ་བ་མེད་པ། སྟོང་པ་ཉིད་ཀྱི་རང་བཞིན་དུ་གནས་པ་དེ་ཚིག་དབང་གི་ངོ་སྤྲད་པའོ། །འདིའི་སྐབས་སུ་གཉིས་མེད་ཟུང་འཇུག་མོས་གུས་འཆར་བར་བཤད་པ་ཡིན། འདི་ནི་དབང་བཞིའི་བབས་ཏེ། དེ་ལྟར་དབང་གི་སྒོ་དབྱེ་བའོ། །མོས་གུས་སྲོག་འཁོར་གྱི་དབང་ཁྲིད་རྫོགས་སོ། །དགེ་ལེགས་འཕེལ་བར་གྱུར་ཅིག 

༄༅། །མོས་གུས་སྲོག་འཁོར་དབང་བཞུགས་སོ། ན་མོ་རཏྣ་གུ་རུ། ཆོས་དབྱིངས་བྱང་ཆུབ་སེམས་ཀྱི་རང་བཞིན་སྐུ །ལྷན་གྲུབ་འདུ་འབྲལ་མེད་པ་གཉུག་མའི་ངང༌། །ཞི་བ་ཆགས་བྲལ་འདུས་མ་བྱས། །རྣམ་དག་རང་སེམས་བླ་མ་ཕྱག་འཚལ། །འདི་ལྟར་དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པ། འཇིག་རྟེན་གསུམ་གྱི་མགོན་པོ་ཆོས་ཀྱི་རྗེ་རིན་པོ་ཆེའི་ཞལ་མངའ་ནས། སྟོན་པ་ཡང་དག་པར་རྫོགས་པའི་སངས་རྒྱས་ཀྱིས། ཆོས་ཀྱི་ཕུང་པོ་དཔག་ཏུ་མེད་པ་གཅིག་གསུང་ནའང༌། ཚུར་བསྡུས་ན་སྡེ་སྣོད་རིན་པོ་ཆེ་རྣམ་པ་གསུམ་དང༌། རྒྱུད་སྡེ་རིན་པོ་ཆེ་རྣམ་པ་བཞིར་འདུས་ཡིན་གསུང༌། དེའང་ཚུར་བསྡུས་ན། རྣལ་འབྱོར་བླ་ན་མེད་པའི་རྒྱུད་དུ་འདུ། དེ་ཡང་ཚུར་བསྡུས་ན་བླ་མའི་མོས་གུས་འབའ་ཞིག་འདུ་བ་ཡིན་ཏེ། དཔལ་གསང་བ་འདུས་པ་ལས། ཉིན་བཞིན་བྲམ་ཟེ་བསོད་ལྡན་དང༌། །མཚམས་མེད་ལྔ་པོ་བྱས་གྱུར་ཀྱང༌། །ཆོས་འདི་ལ་ནི་ཞུགས་གྱུར་ཅིང༌། །བླ་མ་ལ་གུས་ཡོད་གྱུར་ན། འགྲུབ་འགྱུར་འདི་ལ་ཐེ་ཚོམ་མེད། ཅེས་པས། བླ་མའི་མོས་གུས་ནི་ཆོས་ཐམས་ཅད་ཀྱི་སྙིང་པོ་ཡིན་ཏེ། འདི་མེད་ན་སངས་རྒྱས་མི་འཐོབ་སྟེ། ཀྱེའི་རྡོ་རྗེ་ལས། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ན་མི་རྙེད་དེ། །བླ་མའི་དུས་ཐབས་བསྟེན་པ་དང༌། བདག་གི་བསོད་ནམས་ལས་ཤེས་བྱ། ཞེས་སོ། །དུས་གསུམ་གྱི་སངས་རྒྱས་ཐམས་ཅད་ཀྱང་བླ་མའི་མོས་གུས་ལ་བརྟེན་ནས་སངས་རྒྱས་པ་ཡིན་ཏེ། གསང་འདུས་ལས། བླ་མ་མེད་པའི་གོང་རོལ་ན། སངས་རྒྱས་བྱ་བའི་མིང་ཡང་མེད། །དུས་གསུམ་སངས་རྒྱས་ཐམས་ཅད་ཀྱང༌། །བླ་མ་དག་ལ་རྟེན་ནས་བྱུང༌། ཞེས་སོ། །དེ་ཡང་རྒྱུད་པ་རིན་པོ་ཆེ་འདིའི་ཁྱད་པར་གྱི་ཆོས་མོས་གུས་ཀྱི་ཉམས་སུ་བླངས་པས། སངས་རྒྱས་པ་ཡིན་ཏེ། དེ་ཡང་རྒྱ་གར་ནུབ་ཕྱོགས་ནས། ཛུ་ན་ཤྲཱི་ཞེས་བྱ་བའི་གནས་ན། བཅོམ་ལྡན་འདས་རྡོ་རྗེ་འཆང་ཆེན་པོ་ལ། ཏི་ལོ་པ་དང༌། ཌཱཀིན་ཤྲཱི་ལ་སོགས་པ་རྗེ་བཙུན་རྣལ་འབྱོར་མ་བརྒྱད་ཀྱིས།

ཐུན་མོང་མ་ཡིན་པའི་གདམས་པ་ཞུས། དབང་བསྐུར་བྱིན་གྱིས་བརླབས་ཏེ། ཕྱག་གཡས་པ་སྤྱི་བོར་བཞག་པས་བུམ་དབང་གི་ཡོན་ཏན་རྒྱུད་ལ་སྐྱེས། གཡོན་པས་བཞག་པས་གསང་དབང་གི་ཡོན་ཏན་རྒྱུད་ལ་སྐྱེས་གཉིས་ཀ་བཞག་པས་ཤེས་རབ་ཡེ་ཤེས་ཀྱི་ཡོན་ཏན་རྒྱུད་ལ་སྐྱེས། སྐུ་ལུས་ནམ་མཁའ་ལ་ཐིམ་པས། ཚིག་དབང་གི་ཡོན་ཏན་རྒྱུད་ལ་སྐྱེས་ནས། མོས་གུས་གསང་བ་འདུས་པ་ཞེས་བྱ་བ་འདི་གནང་བས། རྗེ་ཏི་ལོ་པ་རྡོ་རྗེ་འཆང་དང་དབྱེར་མེད་དུ་གྱུར་ཏོ། །ཕྱིས་ཀྱི་དུས་ཏི་ལོ་པས། ཀླུ་སྒྲུབ་ཨཱརྻ་དེ་བ་དང༌། །སངས་རྒྱས་དང་ཡང་ང་གཏམ་བྱས། །ས་ར་ཧ་ནི་ཆེན་པོས་ཀྱང༌། རྟོགས་པ་ང་ལ་འགྲན་དུ་མེད། ཅེས་གསུངས་པ་རྡོ་རྗེ་འཆང་དངོས་སུ་བཞུགས་སོ། །དེས་བྷཾ་ག་ལའི་དུར་ཁྲོད་དུ། པཎྜི་ཏཀ་ཡ་དྷ་ར་ལ་ཡང་གསུངས། ཁྱད་པར་དུ་དཔལ་ལྡན་ནཱ་རོ་པས་ལུང་བསྟན་ཐོབ་ནས། ཤར་ཕྱོགས་ཀ་མ་ལ་ཤི་ལ་ར་ཏི་ལོ་པ་དང་འཇལ་ཏེ། ལོ་བཅུ་གཉིས་བརྟེན་ཅིང༌། དཀའ་བ་བཅུ་གཉིས་སྤྱད་པའི་མཐར། སྙན་མཆོག་ལ་སོགས་པའི་མཎྜལ་ཕུལ་ནས། མོས་གུས་གསང་བ་འདུས་བར་དབང་བསྐུར་ཏེ། ཏི་ལོ་པའི་ཞལ་ནས། མོས་གུས་སྲོག་གི་འཁོར་ལོ་འདི། །སེམས་ཆོས་སྐུར་ངོ་སྤྲོད་ཀྱི་བླ་མ་ཡིན། འདུ་འབྲལ་མེད་པའི་མོས་གུས་ལ། །སེམས་གཟུང་འཛིན་དུ་མ་བལྟ་ནཱ་རོ་པ། ཞེས་གསུངས་ནས། ཁོང་ངང་དབྱེར་མེད་དུ་གྱུར་ཏེ། རྗེ་བཙུན་མར་པས་རྒྱ་གར་ལ་ལན་གསུམ་བྱོན་ནཱ་རོ་པ་དང་ལོ་བདུན་དུ་སྐུ་དང་གྲིབ་མ་བཞིན་དུ་འགྲོགས་ནས། གདམས་པ་མ་ལུས་ཐུགས་སུ་ཆུད། མོས་གུས་བྱས་གསོལ་བ་བཏབ་པ་དང༌། །ཕྱིས་ཀྱི་དུས་སུ་གདམས་ངག་འདིའི་དབང་བསྐུར་བྱས་ནས། ཞལ་གདམས་སུ་གནང་བ་དང༌། ལོ་ཙ་བ་དགའ་གྲགས་ནས་འདི་སྐད་གསུང༌། གདམས་ངག་སྲོག་གི་སྙིང་པོ་ཕྱུང༌། །མོས་གུས་གནད་ཀྱི་སྒོ་མོ་ཕྱེད། །འཁོར་འདས་དབྱེར་མེད་རོ་གཅིག་པས། །དུས་གསུམ་སངས་རྒྱས་ཀྱི་གདན་ས་ཟིན། ད་ནི་བན་ཆུང་བོད་དུ་འགྲོ། ཞེས་གསུངས་སོ། །མར་པའི་སྐུའི་སྙེན་པ་རྗེ་མི་ལས་ཐོས་ནས་དྲུང་དུ་བྱོན།

སྐུ་མཁར་ལ་སོགས་པ་དཀའ་དཔག་ཏུ་མེད་པ་མཛད་ཅིང༌། གསང་སྔགས་ཀྱི་ཆོས་ཐམས་ཅད་གསན་ཅིང་བཞུགས་པས། དངོས་གྲུབ་ཀྱི་སྣོན་ལྡན་དང༌། རྒྱུད་འཛིན་གྱི་སློང་མར་གཟིགས་ནས། ཐུན་མོང་མ་ཡིན་པའི་གདམས་པ་འདི་གནང་སྟེ། ཞལ་མངལ་ནས། ཅི་གསུང་བཀའ་བཞིན་བསྒྲུབ་པ་དེ། །མི་ལ་རྡོ་རྗེ་རྒྱལ་མཚན་ཡིན། །གདམས་ངག་སྦྱིན་པ་དེ་གཙུག་ཡིན། ཞེས་གསུངས་སོ། །རྗེ་བཙུན་གྱི་སྐུའི་སྙེན་པ་རྗེ་སྒམ་པོ་པས་ཐོས་ནས་དྲུང་དུ་བྱོན་ཏེ། གསེར་སྲང་གཉིས་ཕུང་བས་བཞེས་སུ་མ་གནང༌། ཤང་ལེན་ལ་སོགས་པའི་མགུར་མཛད་ནས། མཉམ་མེད་རིན་པོ་ཆེའི་མིང་བཏགས། དང་པོ་རྒྱུད་འཛིན་གྱི་སློབ་མར་དགོངས་ཏེ། གདམ་ངག་ཐམས་ཅད་སྦ་གསང་མེད་པར་གནང་ལུང་བསྟན་ནས། དམྱལ་གྱི་སེ་བ་ལུང་དུ་བྱོན་ནས་བསྒྲུབ་པ་མཛད་དོ། །དེར་མོས་གུས་ཀྱི་རྩལ་རྫོགས་ནས། སེ་བ་ལུང་པའི་མགུར་མཛོད་དོ། །སྒམ་པོ་པའི་དྲུང་དུ་དཔལ་ཕག་མོ་གྲུ་པ་བྱོན་ནས། །བླ་མ་ལ་མོས་གུས་ཁྱད་པར་ཅན་ཡོད་པས། ཁྱི་ལའང་རྡོ་མི་རྡེག་པ་ལ་སོགས་པའི་དག་སྣང་ཡོང༌། རྗེ་སྒམ་པོ་པའི་ཞལ་ནས། དགེ་གཤེས་ཁམས་པ་ཁྱོད་ལ་ངའི་བསྟན་པའི་རྒྱུད་པ་རེ། ངས་འདི་གཞན་སུའང་མ་བྱིན་པ་ཡིན་པས་ཁྱེད་ལ་སྟེར་བ་ཡིན་གསུང་ནས་གནང་བ་ཡིན་ནོ། །དཔལ་ཕག་མོ་གྲུབ་པའི་དྲུང་དུ། ཆོས་རྗེ་རིན་པོ་ཆེ་བོན་པའི་དུས་སུ། ངའི་གྲྭ་བ་རྫོགས་པ་ཡིན་གསུང་ནས། ཐུགས་ཤིན་ཏུ་མཉེས་ཏེ། ཕག་གྲུའི་ཞལ་མངའ་ནས། ངའི་རྒྱུད་པ་དགེ་བསྙེན་ས་བཅུ་གཅིག་གིས་འཛིན་པ་ཡིན་གསུངས་ནས། གྲྭ་པ་གཞན་པས་ཐུགས་རྩེས་ཆེ་བར་མཛད་ནས་གདམས་པ་འདི་གནང་ངོ༌། །བླ་མ་རིན་པོ་ཆེའི་ཞལ་མངའ་ནས། ངས་འདི་གནང་བའི་མི་གསུམ་ཡོད་གསུང༌། སུ་ལགས་ཞུས་པས། སེང་ཡེ་དང༌། ཤེར་འབྱུང་དང༌། ཁྱོད་རང་གསུམ་ཡིན་གསུང༌། གཞན་འདི་སྣེ་རེ་ཙམ་མིན་པ་མ་བྱིན་པ་ཡིན་གསུངས་ནས་བཀའ་རྒྱ་མཛད་དོ། ། ཨྀཐི། ན་མོ་རཏྣ་གུ་རུ། གདམས་པ་གསང་བ་འདུས་པའི་དོན་འདི་ལ་བཞི་སྟེ།

ཕྱི་བུམ་དབང་ལ་བརྟེན་ནས་སྤྲུལ་སྐུ་ཕྲིན་ལས་སུ་སྒྲུབ་པ་དང༌། ནང་གསང་དབང་ལ་བརྟེན་ནས་ལོངས་སྐུ་ཡོན་ཏན་དུ་བསྒྲུབ་པ་དང༌། གསང་བ་ཤེས་རབ་ཡེ་ཤེས་ལ་བརྟེན་ནས། ཆོས་སྐུ་གཉིས་མེད་དུ་བསྒྲུབ་པ་དང་གསུམ་དེ་ཁོ་ན་ཉིད་ཚིག་དབང་ལ་བརྟེན་པ་ཆོས་ཉིད་ངོ་བོ་ཉིད་ངོ་བོ་ཉིད་ཀྱི་སྒྲུབ་པ་དང་བཞིའོ། །དང་པོ་བུམ་དབང་གི་སྒོ་དབྱེ་བ་ནི། དབང་པོ་རབ་ཏིང་ངེ་འཛིན་གྱི་དབང་བསྐུར་ཏེ། དཀོན་མཆོག་གི་རྟེན་བཀྲམ། མཆོད་གཏོར་ལ་སོགས་པ་ཚོགས་ཀྱི་ཡོ་བྱད་བཤམ། རྡོ་རྗེ་སློབ་དཔོན་རང་ཉིད་བླ་མར་བསྐྱེད་ལ། མདུན་དུ་སྟེགས་ཀྱི་སྟེང་དུ་རིན་པོ་ཆེའི་སྣོད་མེ་ཏོག་གིས་བཀང་ལ། བླ་མའི་སྐུ་རྡུལ་ཕྲ་རབ་དང་མཉམ་པར་བསྐྱེད། རྒྱུད་པའི་གསང་མཚན་རྣམས་ངག་ཏུ་བགྲང་སྟེ། ཨོཾ་ཨཿན་མོ་རཏྣ་གུ་རུ། བཛྲ་དྷིག་སིདྡྷི་ཕ་ལ་ཧཱུཾ། ཨོཾ་ཨ། ན་མོ་རཏྣ་གུ་རུ་པྲཛྙ་ཕ་ལ་སིདྡྷི་ཕ་ལ་ཧཱུཾ། མགོ་སྙིང་དེ་བཞིན་དུ་གོང་འདྲེ། ཛྙཱ་ན་སིདྡྷི། དྷརྨཱ་མ་ཏི། བཛྲ་ཀེ་ཏུ། པུ་ནྱ་རཏྣ་བཛྲ་རཱ་ཛ། རཏྣ་ཤྲཱི། པུ་ནྱ་ཀ་རྟི། རཏྣ་སི་ཧ། ཀི་རྟི་པུ་ནི། བཛྲ་རཏྣ་བཛྲ་རཱ་ཛ། ཨོཾ་རཱ་ཛ། ཨོཾ་ཨཱ། ན་མོ་རཏྣ་གུ་རུ། དྷརྨཱ་རཱ་ཛ་སིདྡྷི་ཕ་ལ། ཧཱུཾ་ཅེས་མང་དུ་བརྗོད་ལ། རང་གི་ཐུགས་ཀ་ནས་འོད་ཟེར་འཕྲོས་ནས་མེ་ཏོག་ལ་ཐིམ་པར་བསམ། དེ་ནས་སློབ་མས་བླ་མ་ལ་གསེར་གྱི་མཎྜལ་ཕུལ་ནས། སེམས་བསྐྱེད་སྤྱི་བོར་རྒྱལ་བ་རིགས་ལྔ་བསྒོམས་ལ། མོས་གུས་དྲག་པོ་བྱ་ཞིང་གསོལ་བ་གདབ། མཆོད་པའི་ཚོགས་ཀུན་ཏུ་བཟང་པོའི་རྣམ་འཕྲུལ་ཕུལ་ནས་སྡིག་པའི་ཚོགས་ཐམས་ཅད་བཤགས་ཏེ། དུས་གསུམ་སངས་རྒྱས་ཀྱི་ངོ་བོ། བྱིན་བརླབས་ཡེ་ཤེས་ཀྱི་གཏེར་དུ་གྱུར་པའི་བླ་མ་དམ་པ་རྣམས་བདག་ལ་དགོངས་སུ་གསོལ། རབ་འབྱམས་རྒྱ་མཚོའི་ཞིང་ཡོངས་སུ་གང་བའི་གཏེར་དུ་གྱུར་པའི་ཡི་དམ་དཀྱིལ་འཁོར་གྱི་ཚོགས་རྣམས་བདག་ལ་དགོངས་སུ་གསོལ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ། ཚད་མེད་པའི་ཐུགས་རྗེའི་གཏེར་དུ་གྱུར་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།

དངོས་དང་དངོས་མེད་འཁོར་འདས་ཀྱི་ཡོངས་སུ་གང་བ། ཀུན་ཏུ་བཟང་པོའི་མཆོད་པའི་སྤྲིན་ཕུང་པོ་བསམ་གྱིས་མི་ཁྱབ་པ་དང༌། བདག་དང་ཁམས་གསུམ་གྱི་སེམས་ཅན་ཐམས་ཅད་ཀྱི་རྒྱུད། ལུས་ངག་ཡིད་གསུམ་ཐ་དད་དུ་བསྡུས་པའི་འདོད་ཡོན་ཚོགས་འཁོར་བསམ་གྱིས་མི་ཁྱབ་པ་རྣམས་མཆོད་པར་འབུལ་ལོ། ཐུགས་རྗེས་དགོངས་སུ་གསོལ། བདག་གི་ཚེ་འཁོར་བ་ཐོག་མ་མེད་པ་ནས། ད་ལྟ་ལ་ཐུགས་གི་བར་ད་བསགས་ཤིང་ཡོད་པའི་ལས་ཅན་ཐམས་ཅད་མཐོ་ལོ་བཤགས་སོ། ཟད་ཅིང་བྲལ་བ་དང༌། བྱང་ཞིང་དག་པར་མཛད་དུ་གསོལ། ཞེས་ལན་གསུམ་བྱ། དེ་ནས་རྒྱལ་རིམ་བརྩེག་ངོ་བོ་གཅིག་པ་ལ་བསྡུས་ཏེ། བླ་མ་ཆོས་སྐུའི་འདུ་ཤེས་སྐྱེད་ལ། དབང་གི་དོན་དུ་གསོལ་བ་བཏབས། སེམས་ཅན་ཀུན་གྱི་དོན་དུ་སེམས་སྐྱེད་བྱས་ཏེ། བླ་མ་རིན་པོ་ཆེ་ཆོས་ཀྱི་སྐུ་ལྷུན་གྱི་གྲུབ་ཅིང་འདུས་མ་བྱས་ངོ་བོ་ཉིད་ཀྱི་རྣམ་པར་དག་པ། སྐུ་གསུང་ཐུགས་ཡོན་ཏན་འཕྲིན་ལས་ཀྱི་གཏེར་དུ་གྱུར་པས། བདག་ལ་དབང་བསྐུར་བར་མཛད་དུ་གསོལ། །བདག་དེ་ལྟ་བུའི་གཟུགས་རབ་ཏུ་བླངས་ཏེ། རིགས་དྲུག་གི་ནང་ནས་འཁོར་བ་སྡུག་བསྔལ་གྱིས་གཟིར་བའི་སེམས་ཅན་ཕན་བདེ་ཐར་པའི་གནས་སུ་སངས་རྒྱས་ཀྱི་ས་ལ་འཁོད་པ་ལ། བྱང་ཆུབ་ཀྱི་མཆོག་ཏུ་སེམས་རབ་ཏུ་བསྐྱེད་པར་བགྱིའོ། །ཞེས་ལན་གསུམ་བྱའོ། །དེ་ནས་བླ་མ་སྤྲུལ་པའི་སྐུ་རིགས་ལྔའི་རྣམ་པར་འགྱུར་ཏེ། མི་བསྐྱོད་པ་འོད་དུ་ཞུ། འཚོགས་མར་ཐིམ་ལུས་ཀྱི་སྡིག་སྒྲིབ་དག་ནས། མི་བསྐྱོད་པའི་ངོ་བོར་གྱུར་པར་བསམ། ཡང་རིམ་བྱུང་འོད་དུ་ཞུ་ནས་རྣ་ལྟག་གཡས་པར་ཐིམ། འོད་དཔག་མེད་ལྟག་པ། །མི་བསྐྱོད་པའི་ངོ་བོ་དོན་གྲུབ་རྣ་ལྟག་གཡོན་པ། །རྣམ་སྣང་སྤྱི་བོར་ཐིམ་པ་ལ་སོགས་པ་གོང་གིས་འདྲེ། དེ་རྣམ་སྣང་གི་ངོ་བོ་དེ་ཡང་སྣང་བ་རང་བཞིན་མེད་པར་བཞུགས་པར་བསམ་ལ་སྐུ་ལ་འོད་ཟེར་རིགས་ལྔའི་ཁ་དོག་འཕྲོས་ནས། སྣོད་བཅུད་ཐམས་ཅད་ལ་ཕོག་པས། །བླ་མའི་སྐུ་དཔག་ཏུ་མེད་པར་གྱུར། །དེ་དག་འོད་དུ་ཞུ་ནས་ཚུར་འདུས་རང་ལ་ཐིམ་པས། །བླ་མ་དམ་པ་བཞིན་དུ་གྱུར་པར་བསམ་ལ། །བླ་མས་མེ་ཏོག་སློབ་མ་ལ་གཏོར་ཞིང༌། །དཔོན་སློབ་གཉིས་ཀས་བླ་མའི་སྐུ་དཔག་ཏུ་མེ་ད་པ་ཐིམ་པར་བསམ་ལ། །ངག་ཏུ་བླ་མ་རིན་པོ་ཆེའི་སྐུའི་བྱིན་བརླབས་ཀྱིས། །རྣམ་པར་སྣང་མཛད་ཆོས་ཀྱི་དབྱིངས་ཀྱི་ཡེ་ཤེས་ཀྱི་སྐུ་ཐོབ་ནས། །སྐུ་མི་ཟད་པ་རྒྱན་གྱི་འཁོར་ལོས་སེམས་ཅན་གྱི་དོན་བྱེད་པར་རབ་ཏུ་གནས་པར་གྱུར་ཅིག

བླ་མ་རིན་པོ་ཆེའི་ཐུགས་ཀྱི་བྱིན་བརླབས་ཀྱི་མི་བསྐྱོད་པ་མེ་ལོང་ལྟ་བུའི་ཡེ་ཤེས་ཀྱི་གཟུགས་རབ་ཏུ་ཐོབ་ནས། །ཐུགས་མི་ཟད་པ་རྒྱན་གྱིས་འཁོར་ལོས་སེམས་ཅན་གྱི་དོན་བྱེད་པར་རབ་ཏུ་གནས་པར་གྱུར་ཅིག བླ་མ་རིན་པོ་ཆེའི་ཡོན་ཏན་གྱས་རིན་ཆེན་འབྱུང་ལྡན་མཉམ་པ་ཉིད་ཀྱི་ཡེ་ཤེས་ཀྱིས། གཟུངས་རབ་ཏུ་ཐོབ་ནས། ཡོན་ཏན་མི་ཟད་པ་རྒྱན་གྱི་འཁོར་ལོས་སེམས་ཅན་གྱི་དོན་བྱེད་པར་རབ་ཏུ་གནས་པར་གྱུར་ཅིག བླ་མ་རིན་པོ་ཆེའི་ཕྲིན་ལས་ཀྱི་བྱིན་གྱིས་བརླབས་ཀྱིས། །དོན་ཡོད་གྲུབ་པ་བྱ་བ་གྲུབ་པའི་ཡེ་ཤེས་ཀྱི་གཟུངས་རབ་ཏུ་ཐོབ་ནས། །འཕྲིན་ལས་མི་ཟད་པ་རྒྱན་གྱི་འཁོར་ལོས་སེམས་ཅན་གྱི་དོན་རབ་ཏུ་གནས་པར་གྱུར་ཅིག ཤིན་ཏུ་རབ་ཏུ་གནས་པར་གྱུར་ཅིག ཡེ་དྷཱ་རྨ་ཡང་བརྗོད། དེ་ལུས་ཀྱི་སྒྲིབ་པ་དག་ནས་བུམ་པའི་དབང་ཐོབ། དམ་ཚིག་ཏུ་སྣང་བ་ཐམས་ཅད་བླ་མའི་སྐུར་ཤེས་པར་བྱའོ། །ཨྀཐི། ན་མོ་རཏྣ་གུ་རུ། ནང་ལོངས་སྐུ་ཡོན་ཏན་དུ་བསྒྲུབ་པ་གསང་གནས་ཀྱི་སྒོ་བྱེད་པ་ནི། དཀོན་མཆོག་གི་རྟེན་བཀྲམ། མཆོད་གཏོར་ལ་སོགས་པ་བཟང་ལྡན་བཤམས། སྔོན་འགྲོ་ཆོ་ག་གོང་དང་འདྲ་དངོས་བཞི་ནི་ངོ་བོ་གཅིག་པའི་གནས་ན། ཡེ་ཤེས་ཀྱི་འོད་ཟེར་ལྗང་གུ་བྱོན། སློབ་མའི་གནས་སུ་ཐིམ་པས། ལུས་ལྗང་ཁུར་གྱུར། ཕྲག་དོག་ལས་དང་ཉོན་མོངས་པ་དག་ནས། འོད་ཟེར་གསང་གནས་སུ་དྲིལ་བས་བྱ་བ་གྲུབ་པའི་ཡེ་ཤེས་ཀྱི་ངོ་བོ་ཐིག་ལེ་ལྗང་ཁུ་བྱ་མོའི་སྒོང་ང་ཙམ་གཅིག་ཏུ་གྱུར་པར་བསམ། དེ་བཞིན་དུ་ལྟེ་བར་སེར་པོ། སྙིང་ཁར་དཀར་པོ་མགྲིན་པར་དམར་པོ། སྤྱི་བོར་མཐིང་ཀ་སྤྲོས་པ། སྦྱོང་སྦྱང་དང་གནས་གྱུར་གོང་དང་འདྲེ། དེ་ནས་གསང་གནས་ཀྱི་ཐེག་ལེ་ལྟེ་བའི་ཐིག་ལེ་ལ་ཐིམ། སྤྱི་བོའི་ཐིག་ལེ་མགྲིན་པའི་ཐིག་ལེ་ལ་ཐིམ། དེ་ནས་ཐིག་ལེ་གཉིས་ཐུགས་ཀའི་ཐིག་ལེ་ལ་ཐིམ། བླ་མའི་གསུང་གི་ངོ་བོ་སྒྲ་གྲགས་སྟོང་དུ་བྱུང་བས། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ཁྱབ་པར་བསམ།

སྒྲ་དེ་ཐོས་པ་ཙམ་གྱིས་རང་གཞན་འཁོར་འདས་ཀྱི་ངག་ལ་སོགས་པ་དག་ཅིང་ཐིམ་པར་བསམ། འདི་གནད་ཤིན་ཏུ་ཟབ་པས། དེ་བཞིན་གཤེགས་པ་ཐམས་ཅད་ཀྱི་གསུང་གི་ངོ་བོར་སངས་རྒྱས་ནས། གསུང་མི་ཟད་པ་རྒྱན་གྱི་འཁོར་ལོ་སེམས་ཅན་གྱི་དོན་བྱེད་པར་འགྱུར་རོ། །སྤྱི་བོའི་བླ་མ་འོད་ལྔའི་ངོ་བོར་གྱུར་ནས། ཐུགས་ཀའི་ཐིག་ལེ་ལ་ཐིམ། ཐིག་ལེ་གནས་གྱུར་པ་བླ་མའི་ཞལ་ལས་ཤེས་པར་བྱའོ། །ན་མོ་རཏྣ་གུ་རུ། གསུམ་པ་གསང་བ་ཆོས་སྐུ་གཉིས་མེད་དུ་བསྒྲུབ་པ་ནི། ཤེས་རབ་ཡེ་ཤེས་ཀྱི་སྒོ་འབྱེད་པར་བྱ་སྟེ། དེ་ཡང་ཡོན་ཏན་མཆོད་པ་ཚོགས་བཤམ། མེ་ཏོག་བསྙེན་པ་ལ་སོགས་པ་སྔོན་འགྲོ་དང་མཐུན། དེ་ནས་སློབ་མའི་ཐུགས་ཀར་བླ་མ་བསྒོམ། ཕྱོགས་ཀྱི་ས་བོན་བསྒོམས་ལ་གསོལ་བ་གདབ། དེ་ནས་ས་བོན་འོད་དུ་གྱུར་ནས། བླ་མའི་ལ་ཐིམ་པར་བསམ་ལ། བླ་མ་རིན་པོ་ཆེ་ཆོས་ཀྱི་སྐུ། ཅེས་པའི་གསོལ་བ་སྐབས་འདིར་གདབ། དེ་ནས་བླ་མའི་སྐུ་ལ་འོད་ཟེར་ཁ་དོག་ལྔ་འཕྲོས་པས། ལུས་ངག་ཡིད་གསུམ་གྱི་སྡིག་སྒྲིབ་དག་ནས། ལུས་འོད་ཀྱི་གོང་བུར་གྱུར་པས། བླ་མའི་སྐུ་ལ་ཐིམ། དེ་ཡང་ནམ་མཁའ་ལ་སྤྲིན་དེངས་པ་བཞིན་དུ་གྱུར་ནས། སྟོང་པ་ཉིད་དུ་སྒོམ། དམ་ཚིག་ཏུ་སྣང་བ་ཐམས་ཅད་བླ་མའི་ཐུགས་འབའ་ཞིག་ཏུ་བསྒོམ་མོ། །ཨྀཐི། བཞི་པ་ནི། དེ་ཁོ་ན་ཉིད་ཆོས་ཉིད་ངོ་བོ་ཉིད་བསྒྲུབ་པ། ཚིག་དབང་རིན་པོ་ཆེའི་སྒོ་འབྱེད་པ་ནི། མཆོད་གཏོར་སོགས་སྔོན་འགྲོ་གོང་དང་མཐུན། དངོས་བཞི་ནི་རྣམ་དག་རང་སེམས་བླ་མའི་གནས་ལུགས་ལ་གསོལ་འདེབས་གོང་མ་བྱ། ཡུལ་ཡུལ་ཅན་གཉིས་མེད་ཀྱི་ངང་ནས་གསོལ་བ་འདེབས་པ་ནི། བླ་མ་རིན་པོ་ཆེ་ཆོས་ཀྱི་སྐུ། ལྷུན་གྱིས་གྲུབ་ཅིག་ཅེས་པའི་གསོལ་བ་གདབ། རཏྣ་རིགས་ལྔའི་སྤྱི་འདུས་ཀྱི་ཕྱག་རྒྱ་སློབ་མ་བསྟན་ལ། ཀྱེ་ཧོ། འདི་ནི་རང་རིགས་ཡེ་ཤེས་ཏེ། ངག་གི་ལམ་འདས་ཡིད་ཀྱི་སྤྱོད་ཡུལ་མིན། ཏེ་ལོངས་ནི་ཅི་ལང་བསྟན་དུ་མེད། རང་རིགས་ཉིད་ལ་ཤེས་ཏ་བྱོས།

ཅེས་ཚིགས་བཅད་ཀྱི་དོན་བཀྲོལ་ལ། ཚིག་གོ་ངོ་སྤྲད་དོ། མངྒ་ལཾ། ༄༅། །མོས་གུས་གསང་བ་འདུས་པའི་ཕྱི་སྤྲུལ་སྐུ་ཕྲིན་ལས་བསྒྲུབ་པ་བཞུགས་སོ། ༄༅། །ན་མོ་གུ་རུ། ཆོས་དབྱིངས་བྱང་ཆུབ་སེམས་ཀྱི་རང་བཞིན་སྐུ། །ལྷུན་གྲུབ་འདུ་འབྲལ་མེད་པ་གཉུག་མའི་ངང༌། །ཞི་བ་ཆགས་བྲལ་འོད་གསལ་འདུས་མ་བྱས། །རྣམ་དག་རང་སེམས་བླ་མ་ཕྱག་འཚལ་ལོ། །གཉིས་པ། དངོས་གཞི་ཉམས་ལེན་གྱི་ཆོས་གཞི་གནད་དུ་བསྣུན་པ་ལ་བཞི་སྟེ། ཕྱི་སྤྲུལ་སྐུ་ཕྲིན་ལས་བསྒྲུབ་པ་དང༌། ནང་ལོངས་སྐུའི་ཡོན་ཏན་བསྒྲུབ་པ། གསང་བ་ཆོས་གཉིས་མེད་དུ་བསྒྲུབ་པ་དང༌། དེ་ཁོ་ན་ཉིད་ཆོས་ཉིད་ངོ་བོ་ཉིད་ཀྱི་སྐུ་བསྒྲུབ་པ་དང་བཞིའོ། །དེ་ལ་དང་པོ་ཕྱི་སྤྲུལ་སྐུ་ཕྲིན་ལས་སུ་བསྒྲུབ་པ་ལ་གསུམ་སྟེ། སེམས་སྐྱེད་པར་རང་གི་སྤྱི་བོར་རྒྱལ་བ་རིམ་རྩེགས་བསྒོམས་ལ། མཆོད་པའི་སྤྲིན་ཕུང་དཔག་ཏུ་མེད་པས་མཆོད་པ་ནི། རྩ་བ་དང་རྒྱུད་པའི་བླ་མ་དམ་པ་རྣམས་རྒྱལ་བའི་མཆོད་སྤྲིན་ཆེན་པོ་ཡོངས་སུ་བཞེས་སུ་གསོལ། ཞེས་ཡང་དག་པའི་མཆོད་པ་ལྟོས་མེད་དུ་མཆོད་པ་གལ་ཆེ། དེ་ལ་བསོད་ནམས་དཔག་ཏུ་མེད། དུས་གསུམ་སངས་རྒྱས་ཀུན་མཆོད་པས། བླ་མའི་བས་སྤུ་གཅིག་མཆོད་པ། དེ་ནི་བསོད་ནམས་ཁྱད་པར་འཕགས། ཞེས་གསུངས་སོ། །སྦྱང་བ་ནི་རྒྱལ་བ་རིམ་རྩེགས། ངོ་བོ་གཅིག་པ་ལ་བསྡུས་ལ་ཐུགས་ལ་ཐིམ་ནས། དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས་དང་གཉིས་སུ་མེད་པའི། ངོ་བོ་ཐུགས་དཀར་ལ་འཚེར་བ། མགོ་བོ་ཐུར་དུ་བསྟན་པ་གཅིག་བསམ། དེ་ལ་རྣམ་དག་བདུད་རྩི་དཀར་གྱིས་ཕབ་ནས། རྩ་དབུ་མ་ནས་གསང་བ་རྡོ་རྗེ་ནོར་བུ་ནས་ཐམས་ཅད་ནས་རང་གི་སྤྱི་བོ་ཚངས་པའི་བུ་ག་ན་མར་ཞུགས་པས། ལུས་ངག་ཡིད་གསུམ་གྱི་སྡིག་སྒྲིབ་དང་བག་ཆགས་ཐམས་ཅད་སངས་སངས་དག་ནས། དྲི་ཆེན་དང་དྲི་ཆུའི་ལམ་དང༌། སེར་མོ་བཅུའི་ལམ་ན་མར་ནག་ནུ་རུ་རུ་བུད་པར་བསམ་ཞིང༌། བླ་མའི་ཡི་གེ་བརྒྱ་པ་ནུས་ཚད་བགྲངས་ན། སྡིག་སྒྲིབ་ཐམས་ཅད་འདག་པ་ཡིན་ཏེ།

གང་གི་བླ་མའི་འདྲ་འབག་ནི། མེ་ལོང་ཉིད་ལ་བསྟན་བྱས་ན། སྐུ་ཁྲུས་ལན་གསུམ་བྱས་ན་ནི། བསྐལ་པ་སྟོང་གི་སྡིག་སྒྲིབ་འདག ཅེས་གསུངས་པས་རྟགས་མ་བྱུང་བར་དུ་ཉམས་སུ་བླང༌། དེ་ནས་རང་ལུས་ཤེལ་སྒོང་གཡའ་དག་པ་ལྟ་བུར་བསམས་ལ། ཐུན་མཚམས་སུ་བླ་མ་རང་ལ་བསྟིམ། དེ་བཞིན་དུ་བསང་སྦྱངས་གཉིས་སྔ་མ་ལ་སྐྱོ་ན་ཕྱི་ཉམས་སུ་བླང༌། ཕྱི་མ་ལ་སྐྱོ་ན་སྔ་ཉམས་སུ་བླངས། ལྡང་བའི་དུས་སུ་བསྔོ་བ་རེ་མཛད། གནམ་ས་གའུ་ཁ་སྦྱོར་གྱིས་ལུས་ཀྱི་བར་ཆད་བསྲུང་བ། ཨཱ་ལི་ཀཱ་ལིས་ངག་གི་བར་ཆད་བསྲུང་བ། གནས་གཉིས་ན་ཚ་གྲང་གི་རྟེན་འབྲེལ་གཉིས་པ་དེ་གདོད་མ་ནས་རང་མལ་དུ་གནས་ན། འབྱུང་བ་མི་འཁྲུག་ཅིང་བར་ཆད་མི་འབྱུང་བ་ལགས། གཉིས་པ་མོས་གུས་གྱི་གཏེར་འབྱེད་མ་ནི། རྒྱལ་བར་རིམ་རྩེགས་ལ་མཆོད་པ་འབུལ་ལ། ངོ་བོ་གཅིག་ལ་བསྡུས་ཏེ། དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས། ངོ་བོ་བླ་མ་དམ་པའི་ཐུགས། ཐུགས་རྡོ་རྗེའི་བདག་ཉིད་བྱིན་བརླབས་དང་ལྡན་པ་ཡེ་ཤེས་འོད་ཀྱི་ཐུགས་འདི་ཞལ་ཡས་ཤེས་སོ། །དེ་ལ་བསང་བ་ཡེ་ཤེས་མཆོག་གི་གསོལ་འདེབས་བྱས་པས། ཐུགས་ཀྱི་འོད་ཟེར་གྱིས་རང་གི་ལུས་ལ་ཕོག་པས། མོས་གུས་ཀྱི་རྟོགས་བརྒྱུད་ལ་ལམ་ཤར་བར་བསམ་ལ་གསོལ་འདེབས་ནི། དུས་གསུམ་འཁོར་འདས་ཀྱི་རྒྱུད་ཡོངས་སུ་གང་བ། བླ་མ་རིན་པོ་ཆེའི་སྐུ་གསུང་ཐུགས་ཆོས་ཀྱི་དབྱིངས་མཉམ་པ་ཉིད་ཡེ་ཤེས་ལྷུན་གྲུབ་རྒྱུན་ཆད་མེད་པ་དང༌། བདག་ཉིད་ལུས་ངག་ཡིད་གསུམ་དབྱེར་མེད་ཅིང་ཐ་མི་དད་པ། ཆོས་སྐུ་འདུ་འབྲལ་མེད་པའི་མོས་གུས། དུས་ད་ལྟ་ཉིད་དུ་རྟོགས་པར་མཛད་དུ་གསོལ་ལོ། །ཞེས་གསོལ་བ་བཏབ་པས་གདུང་ཤུགས་ཀྱི་མོས་གུས་དྲག་པོ་བཙན་ཐབས་སུ་སྐྱེ་བ་ལགས། འདིའི་དུས་སུ་ལུས་མི་སྡོད་པ་ཕྱག་དང་བསྐོར་བ་བྱ། ངག་གི་མི་སྡོད་པར་ཕྱག་དང་གསོལ་འདེབས་རྒྱུན་མི་བཅད། ཡིད་མི་སྡོད་པར་བླ་མར་ལ་མོས་གུས་ཀྱི་གདུང་ཤུགས་རྒྱུད་མི་གཅོད། དེ་ལ་སྐྱོ་ཞིང་དུབ་ན།

ངོ་བོ་གཅིག་པ་རང་ལ་བསྟིམ་ལ། སེམས་དམིགས་པའི་ཡུལ་དང་ཕྲལ་ཏེ། སྤྲོས་པ་ཐམས་ཅད་དང་བྲལ་ཞིང་ངང་ནས། ནམ་མཁའི་དབྱིངས་ཀྱི་གསོལ་འདེབས་བྱས་ནས། མོས་གུས་གོང་མ་ལ་བོགས་ཐོན་པ་ལགས་དེའི་གསོལ་འདེབས་ནི། རྗེ་ཡིད་བཞིན་ནོར་བུ་གཙུག་གི་རྒྱན། སྨྲ་བསམ་བརྗོད་མེད་རྒྱལ་བའི་ཐུགས། །མཁྱེན་པའི་ཡེ་ཤེས་ལྔ་དང་ལྡན། །འགྲོ་བ་སྐྱོབ་མཛད་རིན་པོ་ཆེ། །བདག་སེམས་ཉིད་ངང་ལས་གསོལ་བ་འདེབས། །རྗེ་ཆོས་ཉིད་ངང་དུ་བྱིན་གྱིས་རློབས། །རང་སེམས་གདོད་གནས་སྐྱེ་མེད་རྣམ་དག་ནི། །བློ་འདས་ཆོས་སྐུར་རྟོགས་པར་བྱིན་གྱིས་རློབས། །ཞེས་གསོལ་བ་བཏབ་པར། མོས་གུས་ཀྱི་ཡོན་ཏན་བསམ་གྱིས་མི་ཁྱབ་པ་འབྱུང་ལགས། རྗེའི་ཞལ་ནས། གསོལ་འདེབས་འདི་ཡིས་མོས་གུས་ཀྱི་གཏེར་ཁ་ཕྱེད་པ་ཡིན། །གསོལ་འདེབས་གཉིས་པོ་འདི་བློ་ལ་བཟུང་ན། དུས་གསུམ་གྱི་སངས་རྒྱས་ཐམས་ཅད་ཀྱི་སྙིང་པོ་བློ་ལ་གཟུང་ན། དུས་གསུམ་གྱི་སངས་རྒྱས་ཐམས་ཅད་ཀྱི་སྙིང་པོ་བློ་ལ་གཟུང་བ་ཡིན། འདི་ཐོས་པའམ་དྲན་པ་ཙམ་གྱིས་ཀྱང་ངན་སོང་དུ་མི་འགྲོ། ཁོ་བོས་གཡོན་ལེན་པ་ཡིན་གསུངས། བརྒྱུད་པའི་བླ་མ་དམ་པ་རྣམས་ཀྱིས་བྱིན་གྱིས་བརླབས་ཤིང༌། ལུས་དང་གྲིབ་མ་བཞིན་དུ་མི་འབྲལ་བ་ཡིན་པས། བརྩོན་འགྲུས་ཆེ་བར་མཛད་ནས་ཉམས་སུ་ལེན་པ་དང༌། ལྡང་བའི་དུས་བླ་ན་མེད་པའི་བྱང་ཆུབ་ཏུ་བསྔོ་བ་མཛད། གསུམ་པ་གསོལ་འདེབས་བྱིན་བརླབས་རྒྱ་མཚོ་མིན། སྣང་སྲིད་བླ་མར་འཆར་བ་སྐུ་ལྔ་ཡེ་ཤེས་ལྔའི་བྱེད་ལས། དེ་གཉིས་དབྱེར་མེད་ཟུང་འཇུག་ཏུ་ངོ་སྤྲོད་པ་བྱིན་བརླབས་མོས་གུས་སུ་འཆར་བའི་ཐབས། དེའི་ཉམས་ལེན་འདི་ལྟར་བྱ། སྔོན་འགྲོ་སྐྱབས་སུ་འགྲོ་བར་བྱ། རང་ཉིད་བྱང་ཆུབ་སེམས་ལས་སྐྱེས་པའི་བླ་མ་རྡོ་རྗེ་འཆང་དུ་སྐྱེད། དེའི་ཁོག་པའི་ནང་གཙང་ལ་དངས་པ། ཁྲུམ་ཕུས་བཏབ་པ་བཞིན་བྱས་ལ། གསང་གནས་སུ་བླ་མ་དོན་གྲུབ་ཀྱི་སྐུ་ལྗང་ཁུ་འོད་དང་བཅས་པ་མཚོན་གང་པ་གཅིག་བསམ།

དེ་ལས་འོད་ཟེར་འཕྲོས་ལུས་ཕྱི་ནང་ཐམས་ཅད་ཁེངས། ཕྲག་དོག་ལ་སོགས་པའི་ཉོན་མོངས་པ་ཤེས་བྱའི་སྒྲིབ་པ་དག་ནས། དོན་འགྲུབ་ཀྱི་སྐུ་ཏིལ་གྱི་གང་བུ་ལྟར་བསམ། དེ་དག་ལས་འོད་ཟེར་འཕྲོས་པས་བ་སྤུའི་བུ་ག་དེ་དང་པོ་ཁོག་པའི་མང་དུ་འཕྲོས་པས། བླ་མ་དམ་པའི་སྐུ་དཔག་ཏུ་མེད་པས་ཁེངས། དེ་ནས་བ་སྤུའི་བུ་ག་རྣམས་སུ་ཕར་འཕྲོས་པས་ལུས་ཐམས་ཅད་བླ་མ་དམ་པའི་སྐུ་ཏིལ་གྱི་གང་བུ་ཁ་ཕྱེ་བ་ལྟར་བསམ། དེ་ནས་ཆེར་འཕྲོས་ཏེ་འཇིག་རྟེན་དང་འཇིག་རྟེན་ལས་འདས་པའི་ཞིང་ཁམས་ཐམས་ཅད་དེ་ལྟར་དུ་བསམ་ཐུན་མཚམས་སུ་ཚུར་བསྡུས་ཏེ་མཉམ་པར་གཞག་ནས། ཕྱི་ནང་ཐམས་ཅད་སྐུ་དེ་ལྟ་བུས་གང་བསམ། དེ་དག་ཐམས་ཅད་ཀྱང་བླ་མའི་སྐུ་དང་དབྱེར་མེད་དུ་བསྒོམས་ལ། གསོལ་འདེབས་གོང་མས་གདུང་ཤུགས་དང་བཅས་པས་གསོལ་འདེབས། སྐྱེ་མེད་ངང་ནས་འོག་མ་ལའང་བྱའམ། དེ་ནས་ཕྱིའི་བླ་མ་ཐམས་ཅད་ནང་བཅུད་ཀྱི་བླ་མ་ལ་ཐིམ། དེ་ཐམས་ཅད་རང་གི་བ་སྤུའི་བུ་ག་ན་ཚུར་འདུས་ནས། གསང་གནས་ཀྱི་བླ་མ་ལ་མཚོ་ལ་ཁ་བ་བབ་པ་བཞིན་དུ་ཐིམ་པས། གསང་གནས་ཀྱི་བླ་མ་ལ་གསལ་བཏབ་ལ། གོང་ལྟར་གསོལ་འདེབས་གོང་འོག་བྱའོ། ཡང་ལྟེ་བ་ནས་རིན་འབྱུང་སེར་པོས་ང་རྒྱལ་དག སྙིང་གནས་རྣམ་སྣམ་དཀར་པོས་གཏི་མུག་དག མགྲིན་པ་ནས་འོད་དཔང་མེད་དམར་པོས་འདོད་ཆགས། སྤྱི་གཙུག་ནས་མི་བསྐྱོད་པ་མཐིང་ཀས་ཞེ་སྡང་དག་པ་ལ་སོགས་པ་དང་འོད་ཟེར་དང་གསོལ་འདེབས་གོང་མས་འདྲེ། དེ་ནས་གནས་ལྔའི་བླ་མ་གསལ་བཏབ་ལ། གསང་གནས་ཀྱི་བླ་མ་ལྟེ་བའི་བླ་མ་ལ་ཐིམ། སྤྱི་བོའི་བླ་མ་མགྲིན་པའི་བླ་མ་ལ་ཐིམ། དེ་གཉིས་ཀ་སྙིང་གའི་བླ་མ་ལ་ཐིམ་པས་ཆེ་ཆུང་དང་སྐུ་མདོག་མ་འགྱུར། ཐུགས་ཀའི་བླ་མ་རྣམ་སྣང་གི་ངོ་བོར་གསལ་གདབ་ལ། གདུང་ཤུགས་ཀྱིས་གསོལ་འདེབས་གོང་ལྟར་བྱའོ། །དེ་ལྟར་དམིགས་པ་གསལ་བར་བྱས་ལ་མོས་གུས་ཀྱིས་གསོལ་བ་འདེབས་སོ། །དེས་སྣང་སྲིད་ཐམས་ཅད་བླ་མར་འཆར་བ་ཡིན། ཕྱི་རོལ་ཏུ་དེ་ལྟར་བྱུང་བ་ཡང༌།

ནང་གི་སྐུ་ལྔ་ཡེ་ཤེས་ལྔ་པོ་འདིའི་བྱེད་ལས་འབྱུང་བ་ཡིན་ཏེ། ཕྱི་ནང་གཉིས་པོ་གནད་གཅིག་པ་ཡིན། སྣང་སེམས་གཉིས་པོ་ཟུང་འཇུག་འབའ་ཞིག་ཏུ་གནས་པ་ལགས། དེ་ལ་མོས་གུས་ཀྱི་བདག་པོས་ཕྱེད་དུ་བྱ་བ་ནི། ལུས་བཅོས་ཏེ། ཆེད་དུ་བྱ་བ་ནི་མོས་གུས་ཤ་འཁྱོག་དང་མདའ་འཁྱོག་ཏུ་བྱའོ། །ངག་བཅོས་ཏེ་ཆེད་དུ་བྱ་བ་ནི། འོ་དོད་དང༌། སྨྲེ་སྔགས་བརྗོད་དོ། །ཡིད་ཆེད་དུ་བྱ་བ་ནི། དུང་དུང༌། ཀཾ་ཀཾ་བྱའོ། །དེ་ལྟར་བྱས་པས་དང་པོ། བླ་མ་ལ་བློ་ཞེན་པའི་མོས་གུས་ཅིག་སྐྱེ། དེ་ནས་ཡིད་ཆེས་ཏེ་རྩེ་གཅིག་གདུང་པའི་མོས་གུས་སྐྱེ། དེ་ནས་བཟོད་ཐབས་མེད་པའི་མོས་གུས་རུས་པའི་གཏིང་ནས་ཟུང་རྔུ་དང་བཅས་པ་གཅིག་འཆར། མོས་གུས་དེ་ལ་ཤེས་པ་རྩེ་གཅིག་ཏུ་སོང་ནས་ཉིན་མཚན་དུ་རྟགས་ཀྱང་སྐྱོ་བ་དང༌། དུབ་པ་མི་འབྱུང༌། ཁྱད་པར་དུག་གི་ནད་དང༌། མོས་གུས་ཀྱི་གདམས་པ་འདིས་རིགས་ལྔ་སྤྲུལ་སྐུའི་ངོ་བོར་སངས་རྒྱས་ནས། མི་ཟད་པའི་རྒྱན་གྱི་འཁོར་ལོ་གང་དང་གང་འདུལ་གྱི་སྐུས་སེམས་ཅན་གྱི་འགྲོ་དོན་ལྷུན་གྲུབ་ཏུ་འབྱུང་བ་ནི། ཁྱད་པར་གྱི་གདམས་པ་འདིའི་གནད་ཀྱིས་འབྱུང་བ་ནི། རྒྱུད་པ་རིན་པོ་ཆེ་འདི་ལྟ་བུའི་ལུགས་ཡིན་གསུངས། དེས་བུམ་དབང་གི་ཁྲིད་ཚར་བ་ལགས། དོན་རྟགས་ནི། ཐུན་མོང་མ་ཡིན་པའི་མོས་གུས་རྒྱུད་ལ་ཤར་བ་ནི། རྩེ་གཅིག་གི་མངོན་པར་རྟོགས་པ་རྒྱུད་ལ་སྐྱེ་བ་དང༌། སྣང་སྲིད་ཐམས་ཅད་བླ་མ་དམཔའི་སྐུ་འབའ་ཞིག་ཏུ་འཆར་བ་ལ་སོགས་པ་འབྱུང་ངོ༌། མཚན་རྟགས་ནི། མེ་རྟོག་གི་ལྗོངས་ཆེན་པོ་དང༌། རིན་པོ་ཆེའི་བྲམ་ཐང་དང༌། ནམ་མཁའ་དང་ལ་ཉི་མ་ཤར་བ་དང༌། འབྲུའི་ཕུང་པོ་དང༌། ལོ་ཐོག་ལེགས་པ་དང༌། འབྲས་བུ་མཐུ་བ་དང༌། སྐར་མའི་ཚོགས་བཀྲ་པ་དང༌། བླ་མ་དམ་པའི་སྐུ་དཔག་ཏུ་མེད་པ་མཐོང་བ་ལ་སོགས་པའི་ལྟས་ཁྱད་པར་ཅན་རྣམས་ཉམས་སམ་རྨི་ལམ་དུ་འབྱུང་ངོ༌། །འདིས་བླ་མའི་ཚུལ་བསྟན་པ་ལགས། ཕྱི་སྤྲུལ་སྐུ་ཕྲིན་ལས་སུ་བསྒྲུབས་པ།

ཐོན་ཆོས་དང་བཅས་པ་བསྟན་པ་ལགས། ལྡང་བའི་དུས་སུ་བསྔོ་བ་རེ་མཛད། འདིའི་སྐབས་སུ་ཡིད་གདུང་བའི་མོས་གུས་སྐྱེ་བ་ལགས་སོ། །ཕྱི་སྤྲུལ་སྐུ་ཕྲིན་ལས་བསྒྲུབ་པ་རྫོགས་སོ།། །།བཀྲ་ཤིས་དང་དགེ་ལེགས་འཕེལ་བར་གྱུར་ཅིག།

༄༅། །བཀའ་དཔེ་རྩ་བའི་སྡོམས་ཐོག་མའི་ཡི་གེ་གསང་ཆེན་དང༌། གཏུམ་མོ་དཀར་དཔེར་གསང་ཆེན་གྱི་སྙིང་པོ་བཞུགས་ས། ཀ་དཔེ་སྔ་ཕྱི་ཡང་ཟེར་རོ། ། བཀའ་ཡང་དག་པའི་ཚད་མ་དོན་གྱི་ཡི་གེ་གསང་བ། དང་ལ་ཟུང་འཇུག་ལྷན་ཅིག་སྐྱེས་པ་ལ་ཕྱག་འཚལ་ལོ། །གང་ཟག་བློ་ཡི་ཁྱད་པར་གྱིས། རིམ་གྱིས་པ་དང་གཅིག་ཆར་བ། རིམ་གྱིས་བ་ཡི་སྨན་ཆེན་དེ། །གཅིག་ཆར་བ་ཡི་དུག་ཆེན་ཡིན། །གཅིག་ཆར་བ་ཡི་སྨན་ཆེན་དེ། །རིམ་གྱིས་པ་ཡི་དུག་ཏུ་འགྱུར། །དེས་ན་སྦྱངས་པའི་འཕྲོ་ཅན་ལ། །གཅིག་ཆར་པ་ནི་བསྟན་པར་བྱ། །སེམས་ཅན་དང་པོའི་ལས་ཅན་ལ། །རིམ་གྱིས་པ་ནི་བསྟན་པར་བྱ། །དང་པོ་ཉོན་མོངས་འདུལ་བ་ནི། །ཁམས་ཀྱི་རབ་ཏུ་དབྱེ་བ་བྱ། །ཕུང་པོ་གཞིག་གྲོལ་བསྒོམས་པར་བྱ། །བླ་མས་བསྟན་པའི་ལམ་གྱིས་ནི། །སློབ་མ་ཡོངས་སུ་སྨིན་བྱ་ཞིང༌། །བསྐྱེད་རིམ་གཞུང་ལས་ཤེས་པར་བྱ། །ངག་དབྱེན་པ་དང་རླུང་བསྒོམ་པ། །བླ་མའི་ཞལ་ལས་ཤེས་པར་བྱ། །སེམས་ལ་དམིགས་པའི་མན་ངག་ནི། །བདེ་བ་ཆེན་པོའི་མན་ངག་གོ། །བྱང་ཆུབ་སེམས་ཀྱི་མན་ངག་ནི། །བླ་མའི་ཞལ་ལས་ཤེས་པར་བྱ། །ཕྱག་རྒྱ་ཆེན་པོའི་མན་ངག་ནི། །མན་ངག་ཚིག་བསྡུས་དག་ལས་ཤེས། །གཏུ་མོའི་འོད་གསལ་སྦྱང་བ་ནི། །སྒྱུ་མ་ལྟ་བུའི་ལུས་བསྒོམ་པ། སློབ་པ་དང་ནི་མི་སློབ་གཉིས། །དང་པོ་ལ་ཡང་རྣམ་གཉིས་ཏེ། །མངོན་པར་རྟོགས་པའི་རིམ་པ་དང༌། །བདག་ཉིད་ལྷག་པར་གནས་པའོ། །མངོན་པར་རྟོགས་པའི་རིམ་པ་ནི། །ཡེ་ཤེས་དབང་ལས་རྟོགས་བྱ་སྟེ། །གསང་བའི་དབང་གི་དུས་དག་ཏུ། །མེ་ལོང་དྲི་མ་མེད་པ་ལ། །རྡོ་རྗེ་སེམས་དཔའ་ལེགས་བྲིས་ལ། །དེ་ཡི་གཟུགས་སྙན་སྣང་དང་མཚུངས། །འཕོ་དང་གྲོང་དུ་འཇུག་པ་དང༌། རྨི་ལམ་བར་དོ་རྣམ་པ་བཞི། །བསྐྱེད་པའི་རིམ་པའི་ཚུལ་དང་ནི། སྒྱུ་མ་དངོས་དང་འོད་གསལ་ལོ། །ཀྵུཾ་ལ་སོགས་པའི་ཡི་གེ་ཡིས། །བུ་ག་དག་ཀྱང་དགག་བྱ་སྟེ། །རང་གི་སེམས་ནི་ལྷ་ཡི་སྐུ། །འཇའ་ཚོན་ལྟ་བུར་སྒོམ་པའམ། །ཡང་ན་ཧཱུཾ་ལ་བསྡུས་བྱས་ནས། །ཚངས་པའི་བུ་ག་ལས་ཏོན་ཏེ། །འོག་མིན་གནས་སུ་ཡང་དང་ཡང༌། །རྒྱུན་མི་འཆད་པར་བྱ་བའོ། །དེ་ལྟར་གོམས་པའི་བརྟེན་གྱུར་པ། །དུས་རྟགས་ཤེས་པས་འཆི་བསླུ་བྱ། །འཕོ་ཁར་ཤེས་པ་གནས་སུ་བསྐྱལ། །དེ་ལྟར་བྱས་པས་འཕོ་བར་འགྱུར། །སྒྱུ་མ་དངོས་ཀྱི་འཕོ་བ་ནི། །འོག་ནས་འབྱུང་བའི་རྨི་ལམ་ལ། །གོམས་པར་ཏེ་སུམ་ཅུ་ནི། །རྩ་གསུམ་གནས་སུ་འཕོ་བར་བྱ། །དེར་ནི་སྔར་གྱི་གང་གོམས་པའི། །གོམས་པ་ཁྲིད་དེ་བསྒོམས་གྱུར་ན། །བདེ་སྟོང་སྐྱེ་བའི་གནས་ཡིན་པས། །མི་རྟོགས་ཡེ་ཤེས་མཆོག་ཐོབ་ཅིང༌། །ཚེ་འདི་ཉིད་ལ་སྔོན་སངས་རྒྱས། །ཐོབ་འགྱུར་འདི་ལ་ཐེ་ཚོམ་མེད། །སྔགས་པའི་འགྲོ་ས་མཆོག་ཡིན་ཏེ། །མཚན་ཉིད་པ་ནི་ལྟུང་བར་འགྱུར། །འོད་གསལ་བ་ནི་འཕོ་བ་ལ། །འཆི་བའི་དུས་ནི་ཤེས་བྱ་སྟེ། །འོད་གསལ་བ་ལ་སེམས་གནས་ན། །ལུས་ཀྱི་རྩོལ་བ་དག་གིས་སོ། །འོད་གསལ་བར་ནི་འཇུག་བྱ་བ། །བར་དོར་མྱ་ངན་འདས་པ་ཡིན། །བསླབས་ནས་འཕོ་བ་དེ་རྣམས་ཏེ། །མ་བསླབས་པར་ཡང་འཕོ་བ་ཡོད། །འོད་གསལ་བ་ལ་སེམས་གནས་པ། །སློབ་བཞིན་པ་ཡི་རྣལ་འབྱོར་ཆེ། །ཟུང་འཇུག་ཏིང་འཛིན་ལ་གནས་ན། །སླར་ཞིང་གང་ལའང་མི་སློབ་བོ། །གདམས་པ་གསེར་འགྱུར་རྩི་འདི་ཡིས། །འཆི་ཚེ་གང་ལ་ཕོག་གྱུར་པ། །དངོས་དེ་མྱ་ངན་འདས་གསེར་འགྱུར། །དེ་ཕྱིར་བླ་མ་ཐམས་ལ་མཁས། །དེ་ལ་གྲོང་དུ་འཇུག་པ་ནི། །མདུན་དུ་དམིགས་པ་གསལ་བྱས་ལ། །དབུགས་དང་སེམས་ནི་མ་ཡེངས་པར། །གཏད་ནས་ཤེས་པ་རྗེ་གསལ་འགྱུར། །དེ་ལ་ཡུན་དུ་གོམས་བྱས་ནས།

རང་གི་ཕུང་པོ་དོར་བྱས། །བསོད་ནམས་ཅན་གྱི་ལུས་བླངས་ནས། །སེམས་ཅན་དོན་ནི་མ་ལུས་བྱ། རྨི་ལམ་ལ་ཡང་རྣམ་ལྔ་སྟེ། །དྲན་དང་སྒྱུ་མར་ཤེས་པ་དང༌། སྦྱང་དང་གོམས་པ་དཀྲིད་པ་དང༌། གང་དུ་འཕོ་བར་ཤེས་པར་བྱ། །དྲིན་པ་ཤེས་བྱའི་བསྒོམ་པ་ནི། །གཉིད་མ་ལོག་པའི་དུས་སུ་ཡང༌། །དྲན་པ་དག་ནི་སྔོན་བཏང་ནས། །ཡང་དང་ཡང་དུ་བསྒོམ་པའོ། །ལོག་ཁ་མ་ཡི་ཤེས་པ་ནི། །དྲན་པས་ཡང་དང་ཡང་སྒུགས་ལ། །སྒུགས་པས་ལོག་ལྟེ་ལན་རེ་བཞིན། །རབ་རིབ་སད་དུས་འབྱུང་བར་འགྱུར། །དེ་ལྟར་དྲན་པ་བསྟན་གྱུར་ནས། །མ་ལོག་པའི་དུས་སུ་ཡང༌། །སྣང་སྲིད་སྒྱུ་མར་ཤེས་བྱ་སྟེ། །སྒྱུ་མ་དང་པོ་རྨི་ལམ་ཡིན། །དེ་ཉིད་སྒྱུ་མར་མ་ཤེས་པས། །བར་དོའི་ཤེས་པ་མི་ཁེགས་ཤིང༌། །སྐྱེ་བ་ཡང་དང་ཡང་བླངས་ནས། །ཁམས་གསུམ་འཁོར་བར་འཁྱམས་པ་ཡིན། །དེ་ལྟར་རྨི་ལམ་དང་དངོས་དག་ལ། །བློ་ནི་འཇུག་དུ་མ་བཏུབ་ན། །སྔོན་དུ་འགྲོ་བ་དག་བྱ་སྟེ། །དེས་ནི་ཟིན་དང་སྦྱངས་སོགས་འགྲུབ། །དེ་ལ་སྔོན་དུ་འགྲོ་བ་ནི། །མ་ལོག་པ་ཡི་དུས་སུ་ཡང༌། །སྣང་སྲིད་སྒྱུ་མར་ཤེས་བྱས་ལ། །བསྐྱེད་པའི་རིམ་པའི་རྟགས་དང་དང༌། འདུ་འཛི་ཤིན་ཏུ་ཉུང་བ་དང༌། །སྔར་གྱི་གོམས་པ་དཀྲིད་པ་དང༌། །མོས་པ་ཤིན་ཏུ་དྲག་པ་དང༌། །སྒུགས་པའི་དུས་དག་ཤེས་པའོ། །གཉིད་མ་ལོག་པའི་དུས་སུ་ཡང༌། །དྲན་པ་དེ་ཉིད་སྒྱུ་མར་ནི། །ཤེས་བྱ་བསམ་པ་སྔོན་བཏང་ལ། །ནན་ཏན་དུ་ནི་སྒོམ་པར་བྱ། །དེ་ལྟར་དུ་ནི་གོམས་པ་དང༌། །ཕན་ཚུན་དག་ཏུ་ཕྱིན་པ་དང༌། །ངལ་དང་དུབ་པར་གྱུར་པ་དང༌། །འགྲངས་དང་བཀྲེས་པར་གྱུར་པ་དང༌། །སྣ་ཚོགས་ཆོ་འཕྲུལ་སྟོན་པ་དང༌། །དེ་ལ་སོགས་པའི་མཚན་མ་རྣམས། །གཉིད་ནི་མ་ལོག་དུས་སུ་ཡང༌། །གོམས་པར་བྱ་བའི་བག་ཆགས་ཀྱིས། །ལོག་ཁ་མ་ཡིན་དུས་སུ་ཡང༌། །མཚན་མའི་དྲན་པ་དེ་ཉིད་ལ། །བག་མི་ཚ་བར་སྤྱད་པར་བྱ། །དེས་ན་སྒྱུ་མའི་བསྲེ་བ་འགྲུབ། །དེ་ལྟར་སྒྱུ་མར་ཡང་དང་ཡང༌། །ཉིན་མཚན་དུ་རྟག་ཏུ་བསམས་ནས། །ཡ་མི་ང་དང་བག་མི་ཚ། །སྤྱོད་པ་བླང་དོར་བྲལ་བ་འབྱུང༌། །དེ་ལྟར་དྲན་པ་བརྟན་པར་ན། །འཕོ་བ་དག་ནི་བཤད་བྱས་ཏེ། །ཉིན་མོ་མ་གཉིད་དུས་རྟག་ཏུ། །སེམས་ནི་གང་དགར་བཏང་བར་བྱ། །འགྲོ་སར་སེམས་ནི་བཏང་བྱས་ནས། །བདག་རང་ཅི་བདེར་འཕོ་བྱ་ཡིན། །དེ་བཞིན་ལོག་ཁའི་དུས་སུ་ཡང༌། །དེ་རིང་བག་ཆགས་དྲན་བྱ་སྟེ། །དེ་ནས་རང་གི་རིག་པ་ཡི། །དཔྱད་ཅིང་གང་ལྟར་བདེ་བར་འཕོ། །ཐབས་སྦྱོར་བར་ཐམས་ཅད་ལ། །རྨི་ལམ་འཕོ་བ་གནད་དུ་ཆེ། །འཕོ་བ་བརྟེན་པར་གྱུར་ནས་ནི། །སྒྱུ་མ་སྦྱངས་པའི་མཚན་ཉིད་ཀྱིས། །སྔར་གྱི་གོམས་པས་དཀྲིད་བྱས་ཏེ། །ལོག་ཁར་ཡང་དང་ཡང་དུ་བསྒོམ། །དེ་ལྟར་རྨི་ལམ་དུ་དུས་སུ་ཡང༌། །དམ་དུམ་བག་རེ་འབྱུང་བར་འགྱུར། །གང་ལའང་བཟང་ངན་མི་བལྟ་ཏེ། །རྟོག་པའི་དྲ་བ་བཅིང་ངས་མི་བྱ། །རྟགས་མ་བྱུང་བར་ཟིན་པ་ཡོད། །རང་གི་རིགས་པས་རྟོགས་བྱ་བ། །མ་རྟོགས་པར་དུ་བཅད་ཅིང་རྟགས། །རྩོལ་བ་དག་ནི་བསྐྱེད་པར་བྱ། །ཤེས་པར་ཚར་ནི་གཅོད་བྱ་སྟེ། །གོང་དུ་བསྟན་པའི་གདམས་པ་ལྟར། །ཡང་དང་ཡང་དུ་གོམས་བྱས་པས། །མོད་ལ་ཟིན་པ་དག་ཀྱང་ཡོད། །ཟླ་བས་ཟིན་པ་བདག་ཀྱང་ཡོད། །ལོ་ཡི་ཟིན་པ་དག་ཀྱང་ཡོད། །ཚོགས་མ་བསགས་པའི་རང་བཞིན་གྱིས། །གཏན་མ་ཟིན་པ་དག་ཀྱང་ཡོད། །དེ་ལྟར་ཡང་དང་ཡང་གོམས་པས། །རྨི་ལམ་བྱིན་གྱིས་བརློབས་པ་ཡིན། །དེ་ཡི་བར་དོར་སློབ་པར་འགྱུར། །དག་པ་སྒྱུ་མའི་གཟུགས་འགྲུབ་པོ། །འཆི་ཁའི་ཤེས་པ་གསལ་བྱས་ཏེ། །འཆི་བའི་རྟགས་རྣམས་ཚང་བ་དང༌། །སྔར་གོམས་པ་ལ་སེམས་བཞག་སྟེ། །འོད་གསལ་བར་ནི་འཇུག་པར་བྱ། །ཡང་ན་གསལ་བ་བ་མ་ཡིན་འཇུག

།འཆི་ཁར་གཉིད་ཀྱིས་ལོག་པ་ནི། །དྲན་པ་དག་ནི་སྔོན་བཏང་ནས། །འོད་གསལ་ངང་ལ་གནས་པར་བྱ། །ས་བོན་སྐྱེ་གནས་རིམ་ཁྱབ་པ་བཞི་རང་ཁང་པ་ཉིད་དང་ནི། །ལས་དང་སྦྱོར་བ་རང་ནུས་ལྡན། །རང་གི་ངོ་བོ་ཐིག་ལེར་བཅས། །བཅུ་གཉིས་མཐའི་ཚིག་གི་དོན། །གང་གིས་རྟག་ཏུ་གོམས་གྱུར་ན། དེས་ནི་དངོས་གྲུབ་བདེ་བ་ཡིན། །རྡོ་རྗེ་འཛིན་པར་རང་ཉིད་འགྱུར། སྣང་བ་ཐམས་ཅད་རྟོགས་པ་ཐམས་ཅད༌། །རགས་པ་ཐིམ་དང་ཕྲ་བ་ཐིམ། །ཐིམ་པའི་རྗེས་ལ་གོམས་པ་དང༌། །རང་བཞིན་གྱིས་ནི་འོད་གསལ་འབྱུང༌། །དེའི་རྗེས་ལ་ཟུང་འཇུག་སྐུ། །སློབ་པ་དང་ནི་མི་སློབ་གཉིས། །མི་སློབ་པར་མི་གྱུར་བ་ན། །འབྲས་བུ་ཐོབ་ཅེས་བསྟན་པ་ཡིན། །སྔོན་བྱུང་སྲིད་པའི་ཤ་ཚུགས་ཅན། །དབང་པོ་ཀུན་ཚང་ཐོགས་མེད་རྒྱུ། །ལས་ཀྱི་རྫུ་འཕྲུལ་ཤུགས་དང་ལྡན། །རིགས་མཐུན་ལྷ་མིག་དག་པས་མཐོང༌། །བར་དོ་དེ་ཡི་མིག་སྔར་ནི། །ཐབས་དང་ཤེས་རབ་མཐོང་བ་ལ། །བླ་མ་དག་ཏུ་དམིགས་བྱས་ཏེ། །གསང་བའི་དབང་ནི་དྲན་པར་བྱ། །མིག་སེར་ཞེ་སྡང་ཀུན་སྤངས་ནས། །བདེའམ་མི་རྟོགས་པ་སྒོམ་སྟེ། །ཡང་ན་སྔོན་དུ་གྲོང་བསྒོམས་པའི། །མི་གོམས་པ་ཁྲིད་དེ་བསྒོམས་པར་བྱ། །དུས་སུ་དྲན་པ་འགྱུར་ནས་ནི། །དང་པོའི་སྲིད་པ་ཁེགས་པར་འགྱུར། །དེ་ནས་བདུན་ཕྲག་དྲུག་གི་བར། །གོང་མ་བཞིན་དུ་གོམས་བྱས་པས། །བཞི་བཅུ་རྩ་དགུ་འདས་པ་དང༌། །འཁོར་བའི་སྲིད་པར་ཁེགས་པ་ཡིན། །འོད་གསལ་བ་ཡིས་སྦྱངས་བྱས་ཏེ། །འོད་གསལ་བར་ནི་འཇུག་པར་འགྱུར། །རྩིགས་ཀྱི་རྒྱ་མདུད་དང་བཅས་པའོ། །ཀ་དཔེ་རྩ་བའི་སྡོམས། །ཡེ་ཤེས་ཀྱི་མཁའ་འགྲོ་མའི་ཞལ་ནས་ཇི་ལྟར་བྱུང་བ། །བར་མ་ཆད་པར་རབ་ཏུ་གསང་བའོ།། །། ཨྀཐི། ༈ །དཀའ་བ་སྤྱད་པའི་གནད་ཀྱི་ཡི་གེ་ཕྱི་མ། བཅོམ་ལྡན་འདས་ཡེ་ཤེས་མཁའ་འགྲོ་མ་ཕྱག་འཚལ་ལོ། །དངོས་པོའི་གནས་ལུགས་ལམ་དང་ནི། འབྲས་བུ་སྐྱེ་བའི་རིམ་བའོ། །དེ་ལ་དངོས་པོའི་གནས་ལུགས་ཤེས། །གཞི་དོན་རྒྱུད་ལས་གང་བཤད་པ། །ལུས་ནི་བྱང་ཆུབ་རྣམ་ལྔ་དང༌། །རྩ་དང་བྱང་ཆུབ་སེམས་དང་ནི། །མི་གཙང་རྫས་དང་རྣམ་རྟོག་གིས། །ལུས་ཀྱི་ཆོས་ནི་གནས་པ་ཡིན། །དེ་ལ་གནད་ནི་རྣམ་གསུམ་སྟེ།

ལུས་དང་དུས་ཡུལ་དང་ངོ༌། །དེ་ལ་ལུས་ཀྱི་གནད་བཤད་པ། །རིན་ཆེན་གཏེར་ཡང་རྒྱུས་པ་འདྲ། །ཤིན་ཏུ་བསྲང་ལ་སྒུ་བར་བྱ། རྒྱ་མདུད་ལྟ་བུའི་ཚུལ་དུ་གནས། །འཕེལ་ཁ་ཤིན་ཏུ་བསྐྱེད་པར་བྱ། །མཉམ་བཞག་ཕྱག་རྒྱ་བརྩིར་བྱ་ཞིང༌། །ཡང་ནི་མདུན་དུ་བསྡུ་བར་བྱ། །རེ་མིག་ཚུལ་དུ་བསྣོལ་བར་བྱ། །བརྡུབ་དང་གང་དང་གཞིལ་བ་དང༌། །མདའ་ལྟར་འཕང་དང་རྣམ་པ་བཞི། །སྦྱོར་བ་བཞི་ལྡན་མ་ཤེས་ན། ཡོན་ཏན་སྐྱོན་དུ་འགྱུར་བའི་ཉན། །དེ་ལ་དུས་ཀྱི་གནད་བཤད་པ། །གཡས་གཡོ ་འཕོ་དུས་ཞེས་པ་ཡོད། །གཉིད་དང་རྨི་ལམ་སྙོམས་འཇུག་དང༌། །ཐ་མལ་དུས་དང་རྣམ་པ་བཞི། །དེ་ལ་དུས་བཞིའི་ཉམས་ལེན་ནི། །བླ་མའི་ཞལ་ལས་ཤེས་པར་བྱ། །དཀར་དམར་གྱི་ནི་རྣམ་པ་ཅན། །ནང་གི་འཁོར་ལོ་རྣམ་པ་བཞི། །དེ་ལ་ཐབས་ལམ་བགྲང་མི་ལང༌། །དེ་ནི་ཡུལ་གྱི་གནད་ཉིད་དོ། །ཐབས་ལམ་ཁྱད་པར་འཕགས་པ་སྟེ། །འདི་ལ་འབྲས་བུའི་རིམ་གྱིས་འབྱུང༌། །ལུང་དང་མན་ངག་ཉམས་དང་གསུམ། །རིམ་པ་གྲངས་ཀྱིས་འབྱུང་བ་ཉིད། །རྩགས་ཀྱི་རྒྱ་མདུད་དང་བཅས་པ་སྟེ། །ཀ་དཔེ་ཕྱི་མ་ཤིན་ཏུ་རྣམ་པར་སྦས་པའོ། །བླ་མ་ཆེན་པོ་ནཱ་རོ་པས། །བདེ་མཆོག་འཁོར་ལོའི་གསང་སྔགས་ནི། །འབུམ་ཕྲག་གཅིག་ཏུ་བསྙེན་པ་ཡིས། །ས་རྣམས་གཡོས་ཤིང་ལུང་བསྟན་ཐོབ། །ཤར་ཕྱོགས་ངོས་ཀྱི་ཏི་ལོ་པའི། །ཞལ་སྔར་གདམས་ངག་མནོས་པའོ། །ཨྀཐི། ༄༅། །མོས་གུས་གསང་བ་འདུས་པའི་ནང་ལོངས་སྐུར་བསྒྲུབ་པ་བཞུགས་སོ། ༈ །ན་མོ་གུ་རུ། སྤྱི་དོན་གཉིས་པ་ནང་བསྒྲུབ་པ་ལ་གསུམ། །དང་པོ་གསང་མཚན་ཐུགས་ཀྱི་ནོར་བུ་ནི། གཞི་གདོད་མ་ནས་ཐུགས་ཀ་འདི་བླ་མ་དམ་པའི་ཕོ་བྲང་དུ། གནས་པ་ལགས། དེ་ལ་མོས་གུས་སྒོ་པའི་དུས་སུ། །སྙིང་རྩེ་གྱེན་ལ་བཟློག་སྟེ་རང་གི་ཐུགས་ཀ་འདི། ལོངས་སྐུ་ཡོན་ཏན་དུ། རིགས་པ་ཡེ་ཤེས་ཀྱི་ཧཱུཾ་རྣམ་དག་རྩ་རླུང་ཐིག་ལེ། བླ་མ་ཡེ་ཤེས་ལྔ་ལྡན། བླ་མ་དམ་པའི་ཕོ་བྲང་དུ་གསང་བ་བུམ་སྐུ་ཁ་ཕྱེ་བ་ལྟར་འབྱུང་བ་ལགས།

གནད་འདིས་མོས་གུས་མི་སྐྱེ་མི་སྲིད་པ་ཡིན་གསུང༌། དེ་ལ་ནང་ལོངས་སྐུ་ལ་མཚན་ནས། ཕྱི་སྤྲུལ་སྐུ་དཔེ་མཚོན་པ། ཕྱི་སྤྲུལ་སྐུ་ནང་ལོངས་སྐུར་ངོ་སྤྲོད་པས་ཏེ། །དེ་ཡང་རང་གི་རིག་པ་ཡེ་ཤེས་ཀྱི་ངོ་བོ་དེ། ནང་ན་གཞི་གདོད་མ་ནས་རྣམ་པར་དག་པ་རྩ་རླུང་ཐིག་ལེའི་རང་བཞིན་དུ་གནས་པ་ནི་རང་གི་རྩ་བའི་བླ་མ་ལགས། དེ་ལྟར་བླ་མ་དམ་པ་འདི་ནང་ན་རང་གི་ལུས་ལ་གནས་པས། ཕྱི་རོལ་དུ་གྲུབ་པ་མེད་པ་ལགས། འོ་ན་ཕྱག་རོལ་གྱི་བླ་མ་འདི་ཅི་ཡིན་སྙམ་ན། ནང་ན་དེ་ལྟར་གྲུབ་པས། ཕྱི་རོལ་དུ་ཡང་བྱུང་བ་ཡིན་ཏེ། ཕྱིར་བླ་མ་ལ་སེང་གེ་ཆེན་པོ་བརྒྱད་ཀྱི་ཁྲི་བྱུང་ཡང༌། །ནང་ན་རྩ་ཆེན་པོ་བརྒྱུད་སྙིང་སྨད་དུ་སེང་གེའི་དབྱིབས་སུ་ཆགས་ནས་ཡོད་པ་ལས་བྱུང་བ་ཡིན། །པདྨའི་གདན་བྱུང་བ་ཡང༌། །ཐུགས་པདྨ་འདབ་བརྒྱད་དུ་གནས་པ་ལས་བྱུང་བ་ཡིན། ནང་ན་དཀར་ཆ་ལ་ཟླ་བའི་དཀྱིལ་འཁོར་དུ་ཆགས་པས། ཕྱིར་ཡང་ཟླ་བའི་དལ་འབྱུང་བ་ཡིན། ནང་ན་དམར་པོ་ཉིད་མའི་དཀྱིལ་འཁོར་གནས་པས། ཕྱིར་ཡང་ཉི་མའི་དལ་འབྱུང་བ་ཡིན། ཕྱི་ན་ནོར་བུ་རིན་པོ་ཆེའི་གདན་བྱུང་བ་ཡང༌། ནང་ན་ཁམས་ཐམས་ཅད་རྐྱང་མ་དང་རོ་མ་སྙིང་གི་དབུས་ན་ནོར་བུ་རིན་པོ་ཆེའི་དབྱིབས་སུ་རུས་པའི་རྣམ་པར་ཆགས་ནས་ཡོད། དེའི་སྟེང་ན་རང་གི་ལུས་ཀྱི་རྟེན། རྩའི་དངས་མ་ཟླ་ཟེར་གྱི་རྣམ་པ་ཡི་གེའི་དབྱིབས་སུ་གནས་པ་ནི། །བླ་མ་དམ་པའི་སྐུའོ། །དེའི་ནང་ན་རླུང་གི་དངས་མ་གསལ་ཅིང་དྭངས་པའི་རླུང་རྒྱུ་བ་ནི་བླ་མ་དམ་པའི་གསུང༌། །དབྱེར་མེད་དུ་བདེ་སྟོང་ཟག་པ་མེད་པའི་ཐིག་ལེ་གནས་པ་ནི། །བླ་མ་དམ་པའི་ཐུགས་སོ། །དེ་ལས་ལུས་ཀྱི་ཀྱི་རྩ་བྲན་ཐམས་ཅད་་གྱེས་པ་དང་གདུལ་བྱ་རིགས་མི་འདྲ་བ་འབྱུང་བའི་རྒྱུ་མཚན་ཡང་དེ་ཡིན། ལུས་འདི་འཇིག་རྟེན་ཁམས་ལྟར་ཆགས་ཤིང་རྩ་བྲན་ཐམས་ཅད་ཀྱིས་མ་ཁྱབ་པ་མེད་པས། རྩ་ཐམས་ཅད་བླ་མ་དམ་པའི་སྐུ་གསུང་ཐུགས་ལ་འདུས་པས། །འཇིག་རྟེན་མགོན་པོར་འོང་བའི་རྒྱུ་མཚན་ཡང་དེ་ཡིན། །ཤིན་ཏུ་ཟབ་པ་ཡིན་པས་བླ་མ་དམ་པའི་གནས་ཚུལ་ནི་ཞལ་ལས་ཤེས་སོ། །དེ་ལ་རིག་པའི་ཡེ་ཤེས་ཀྱི་ཧཱུཾ་ནི།

སྙིང་གི་དབུས་ན་དངས་མ་གསུམ་གྱི་རང་བཞིན་རིག་པའི་ཡི་གེ་ཧཱུཾ་གི་ངོ་བོར་གནས། །ཡེ་ཤེས་ལྔ་ལྡན་གྱི་ཧཱུཾ་དེ། ཡེ་ཤེས་ལྔའི་འོད་ཟེར་ཁ་དོག་ལྔར་འཕྲོའོ། །རྣམ་དག་རྩ་རླུང་ཐིག་ལེ་ན། རྩ་དྭངས་མ། དྭངས་མའི་དྭངས་མ། ཤིན་ཏུ་དྭངས་མ། དྭངས་མའི་དྭངས་མ། ཐིག་ལེའི་དྭངས་མ། དྭངས་མའི་དྭངས་མ། ཤིན་ཏུ་དྭངས་མོ། དེ་ལ་དྭངས་མ་གསུམ་ནི། བདེ་གསལ་མི་རྟོག་པ་གསུམ་མོ། །རྩ་དྭངས་མའི་དྭངས་མ་ནི། མི་རྟོག་པའི་ངོ་བོ་བདེ་གསལ་གྱི་ཆ་མ་དོར་བའོ། །ཤིན་ཏུ་དྭངས་མ་ནི། རིག་སྟོང་འཕོ་འགྱུར་མེད་པའི་ཡེ་ཤེས་མངོན་དུ་གྱུར་པའོ། །རླུང་གི་དྭངས་མ་ནི། །གསལ་བའི་ངོ་བོ་བདེ་སྟོང་གི་ཚ་མ་དོར་བའོ། །ཤིན་ཏུ་དྭངས་མ་ནི། གསལ་སྟོང་གཉིས་སུ་མེད་པའི་ཡེ་ཤེས་མངོན་དུ་གྱུར་པའོ། །ཐིག་ལེའི་དྭངས་མ་ནི། བདེ་བའི་ངོ་བོ་སྟོང་གསལ་གྱི་ཆ་མ་དོར་བའོ། །ཤིན་ཏུ་དྭངས་མ་ནི། བདེ་སྟོང་ཟག་པ་མེད་པའི་ཡེ་ཤེས་མངོན་དུ་གྱུར་པའོ། །དེ་ལྟར་དྭངས་མ། རྩ་རླུང་ཐིག་ལེ་གསུམ་གྱི་གནས་ལུགས་བླ་མ་དམ་པའི་སྐུ་གསུང་ཐུགས་སུ་བཞུགས་སོ། །དངོས་གཞི་ཉམས་ལེན་ནི། ཐུགས་ཀའི་བླ་མ་དམ་པ་དེའི་ཕྱོགས་བཞིར། ཨོཾ་ཏྲཾ་ཧྲཱིཿཨཱཿབཞི་པོ་སོ་སོའི་ཁ་དོག་ཏུ་བསྐྱེད། མཚམས་བཞིར། མཾཿཏཾཿཔཾཿལཾཿབཞི་མཐིང་ཀ་དང་ལྗང་ཁུ། དམར་པོ། སེར་པོ་རྣམས་འོད་ཟེར་དང་བཅས་པ་བསྐྱེད། དེ་ནས་རྩ་བའི་བླ་མ་དམ་པ་ལ་ཡེ་ཤེས་ལྔ་འོད་ཟེར་ཁ་དོག་རྣམ་ལྔ་ན་བུན་འཐུལ་བ་ལྟར་བྱུང་ནས། ཁོང་པའི་ནང་ཐམས་ཅད་ཁྲིགས་གིས་ཁེངས་པར་བསམ་ཞིང༌། བླ་མ་རྣམས་ཀྱི་གསང་མཚན་ཡང་དཀར་རམ་གཡས་སུ་བསྐོར་དུ་ཡོད་པ་ལ་དམིགས་ཤིང་མོས་གུས་དང་བཅས་པ་བྱ་བ་ནི། རྡོ་རྗེ་འཆང་ནས་རྩ་བའི་བླ་མའི་བར་དུ་ཤེས་པར་བྱའོ། །དེ་ནས་ཕྱོགས་བཞིའི་ས་བོན་ཡང་འོད་ཟེར་དང་བཅས་པ་གཙོ་བོ་ལ་ཐིམ། གསང་མཚན་གྱི་ཡི་གེ་རྣམས་ཀྱང་རྩ་བའི་བླ་མ་ལ་རིམ་པ་བཞིན་དུ་ཐིམ་པར་བསམ། ལྡང་བའི་དུས་སུ་བསྔོ་བ་རེ་མཛད།

གཉིས་པ་གསང་མཚན་འཁོར་འདས་དབང་དུ་བསྡུ་བ་ནི། ཐུགས་ཀའི་ས་བོན་གོང་བཞིན་དུ་བསྐྱེད། གསང་མཚན་ཡང་གོང་བཞིན་འདོན་པ་དང་བསྐོར་བར་བསམ། གསང་མཚན་རྣམས་བླ་མ་འདིའི་དུས་སུ་སྲོག་གཟེར་གྱི་མོས་གུས་འཆར་བ་ཡིན་གསུང༌། དམ་པ་ལ་ཐིམ་པས། ཧཱུཾ་ལས་འོད་ཟེར་ཁ་དོག་རྣམ་པ་ལྔ་འཕྲོས་ནས། ཕྱོགས་བཞིའི་ས་བོན་ལ་ཐིམ། དེ་ལ་སོ་སོའི་ཁ་དོག་ཕྱོགས་ཕྱོགས་སུ་འཕྲོས་པས། ཕྱི་སྣོད་ནང་བཅུད་ཐམས་ཅད་རིགས་ལྔ་གྱུར་པར་བསམ། དེ་དག་ཐམས་ཅད་ཀྱང་ཚུར་འདུས་པས་སོ་སོའི་ས་བོན་ལ་ཐིམ། ས་བོན་ཡང་བླ་མ་དམ་པའི་སྐུ་ལ་ཐིམ་པར་བསམ་ཞིང་བསྙེན་པར་བྱའོ། །དེས་ས་བོན་ཕྱོགས་ཀྱི་འོད་ཟེར་གྱི་རྣམ་དག་དབྱིངས་སུ་བསྡུ་བ་གསུང་བ་ལགས་སོ། །དེས་ཤར་ཕྱོགས་ཀྱི་ཞིང་ཁམས་ཐམས་ཅད་གཡོ་ཞིང་རྡོ་རྗེའི་རིགས་ཐམས་ཅད་དབང་དུ་འདུ། དེ་བཞིན་དུ་ལྷོ་རིན་ཆེན་ནུབ་པདྨའི་བྱང་ལས་ཀྱི་རིགས་ཐམས་ཅད་དབང་དུ་འདུ་ཞིང་འཁོར་འདས་ཐམས་ཅད་དབང་དུ་འདུ་བ་ལགས་ཏེ། སྲོག་གི་ས་བོན་གནད་ལ་ཕབ་པས་དབང་དུ་མི་འདུ་ཁ་མེད་ཡིན། མོས་གུས་ཀྱི་གནད་འདིས། ལོངས་སྤྱོད་རྫོགས་སྐུའི་ངོ་བོར་སངས་རྒྱས་ནས། དག་པའི་ཞིང་དུ་དག་པའི་འཁོར་གྱིས་བསྐོ་ནས། གདུལ་བྱ་རིགས་ཅན་ཐམས་ཅད་སྨིན་གྲོལ་བྱེད་པ་ཡིན་གསུང༌། གདམས་པ་འདི་ལྟ་བུའི་གནད་ཡོད་ན། ལོངས་སྤྱོད་རྫོགས་པ་རྒྱ་ཅན་དུ་མཆིས་ཏེ། གདུལ་བྱ་ཞིང་ཁམས་དཔག་ཏུ་མེད་པ་ལ་མཛད་པ་ལགས། མོས་གུས་ཀྱི་གནད་འདི་མེད་ན་བྱང་ཆུབ་སེམས་དཔའ་རིའི་དབང་པོ་ལྟ་བུའི། སྒྲུབ་པ་རིགས་ལྔའི་སྤྲོས་བསྡུ་གོང་མ་བས་ཀྱང་ཁྱད་པར་འཕགས་པའོ། །ཡུམ་སྒྲེས་མོ་ལྟ་བུས་མ་སྦྱངས་པའི་ཞིང་ཁམས་སྟོང་པའམ། གདུལ་བྱ་ཆུང་ཞིང་མ་དག་པའི་འཁོར་གྱིས་བསྐོར་བ་འབྱུང་བ་ལགས། དེས་ན་ས་སྦྱོང་གི་གནད་འདི་ཤིན་ཏུ་གལ་ཆེ་བས། ནན་ཏན་ཤིན་ཏུ་ཆེ་བར་བྱེད་དགོས་པ་ཡིན་་་་་འདིའི་དུས་སུ་བཟོད་ཐབས་མེད་པའི་མོས་གུས་འཆེར་བ་ཡིན་གསུང༌།

མི་འགྱུར་རྡོ་རྗེ་སྐུ། གསུམ་་་་་

འཕྲིན་ལས་རླུང་གི་འཁོར་ལོའི་གོ་རིམ་གོ་བཟློག་གི་འཁོར་ལོ་གནད་ཕུན་སུམ་ཚོགས་པ་ཐིག་ལེ་ཡེ་ཤེས་ཀྱི་བྱེད་པ་པ་གསང་མཚན་ཐུགས་ཀྱི་འཁོར་ལོ་ནི། རིན་པོ་ཆེ་སྣ་ཚོགས་ལས་གྲུབ་པའི་འཁོར་ལོ་རྩིབས་སྟོང་དང་ལྡན་པ། དེའི་སྟེང་ན་ཕུན་སུམ་ཚོགས་པའི་གདན་ལ། བླ་མ་དམ་པ་བཞུགས་པ་ནི། རྡོ་རྗེ་ཡིན་པས་མི་འགྱུར་བའི། འཕྲིན་ལས་རླུང་གི་ལས་བྱ་བ་ནི། གསང་མཚན། ཡི་དམ། བླ་མའི་གཟུངས་སྔགས་ཕྱོགས་བཞི་མཚམས་དང་བཅས་པའི་ས་བོན་རྣམས། རླུང་གཡས་སུ་འགྱུ་བ་དང་བསྟུན་ཏེ་གཡས་སུ་འཁོར་བ་ལ་དམིགས་ཤིང་བཟླས་ན། གཡས་མེ་རླུང་གིས་ལས་འགྲུབ། གཡོན་ནས་འགྱུ་བ་དང་བསྟུན་ཏེ། གཡོན་དུ་བསྐོར་བ་ལ་དམིགས་ཤིང་བཟླས་ན། གཡོན་རླུང་རླུང་གིས་དྲག་པོའི་ལས་འགྲུབ། ཆ་མཉམ་འགྱུ་བ་དང་བསྟུན་ཏེ་གཉིས་བཟླས་ན། ཆ་མཉམ་ཆུ་རླུང་གིས་ཞི་བའི་ལས་འགྲུབ། མ་མཉམ་དལ་བར་འགྱུ་བ་དང་བསྟུན་གཡས་འཁོར་དུ་དམིགས་ཤིང་བཟླས་ན། ཆ་མཉམ་པའི་དལ་བའི་རླུང་གིས་རྒྱས་པའི་ལས་འགྲུབ་བོ། །དེ་ནི་གོ་རིམ་གྱི་འཁོར་ལོ་དེ། འཕྲིན་ལས་བཞིའི་ལས་འགྲུབ་བོ། །གོ་བཟློག་གི་འཁོར་ལོ་ནི་ལས་ཐམས་ཅད་རྣོ་ཞིང་མྱུར་དུ་འགྲུབ་པ་ཡིན་ཏེ། འདི་ཅུང་ཞིག་ཉན་པས་གཞལ་ལས་ཤེས་པར་བྱའོ། །ཕུན་སུམ་ཚོགས་པའི་ཐིག་ལེ་ཡེ་ཤེས་ཀྱི་བྱེད་པ་ནི། །ས་བོན་ཡི་གེ་བཞིའི་ནང་ན་སོ་སོའི་མདོག་དང་མཐུན་པའི་ཐིག་ལེས་གང་བར་སྒོམ་ན། རྣལ་འབྱོར་པ་དེ་གར་སྡང་ཀྱང༌། ཕུན་སུམ་ཚོགས་པའི་རྟེན་འབྲེལ་ཐམས་ཅད་རང་འགྲིག་ཏུ་འགྱུར་བ་དང༌། སངས་རྒྱས་པའི་དུས་སུ་ཡང་རིན་པོ་ཆེ་ལ་སོགས་པའི་རྒྱན་སྣ་ཚོགས་ཀྱིས་སྤྲས་པར་འབྱུང་ཞིང༌། ཕུན་སུམ་ཚོགས་པའི་ཡོན་ཏན་དཔག་ཏུ་མེད་པ་ཐམས་ཅད་འབྱུང་བ་ལགས། སྲོག་གི་འཁོར་ལོ་འདིས། །བླ་མ་སྲོག་ཏུ་འགྲོ་བ་དང༌། བླ་མ་དབང་དུ་འདུ་བ་དང༌། རང་གི་འཁོར་མོས་གུས་ཅན་དབང་དུ་འདུ་བ་ལ་སོགས་པ་འབྱུང་ངོ༌། །ཐབས་ཁྱད་པར་ཅན་གསུམ་ལ། མོས་གུས་ཀྱིས་བྱིན་རླབས་དབང་དུ་བསྡུ་ལྟ་བ་ནི།

བླ་མ་དུས་གསུམ་གྱི་སངས་རྒྱས་ཡིན་པ་ལ། ང་ལ་མོས་གུས་མེད་སྙམ་དུ་བསམ་ཞིང༌། ཡིད་སྐྱོ་བ་བསྐྱེད་ནས་རང་རྒྱུད་ལ་སྐྱོན་དུ་བལྟས་ན། ཇི་ཞིག་ལྟར་ལ་ཤེས་པ་བུན་ལོང་གིས་སོང་ནས། གང་བྱུང་ཆ་མེད་པའི་མོས་གུས་འབྱུང་བ་ལགས། ཤེས་པ་ལགས་གསོལ་འདེབས་པ་ན་བླ་མ་སངས་རྒྱས་ཡིན། ང་རང་ལ་ཡང་མུས་གུས་ཡོད་སྙམ་དུ་བསམ་ཞིང༌། ཡང་དག་བ་དང་སྤྲོ་བ་སྐྱེད་པས་སྐྱེ་ཞིང༌། མོས་གུས་ལ་ངར་ཐོན་ས་འོང་བ་ལགས། མོས་གུས་ཀྱི་འབྱུང་ཚུལ་གསུམ་ནི། དང་པོ་གདུང་ཤུགས་དྲག་པོའི་མོས་གུས་ཤ་རུས་པའི་གཏིང་ནས་ཟུག་ངུ་ལྷང་འཁྱོག་དང་བཅས་པ་སྟེ། བཟོད་ཐབས་མེད་པའི་མོས་གུས་གདུང་ཤུགས་དྲག་པོས་ལུས་སྲོག་རྒྱལ་བ་མཉམ་དུ་སྐྱེ་བ་ལགས། གཉིས་པ་དེ་དགའ་བདེའི་མོས་གུས་ནི། མོས་གུས་ཀྱི་ཉམས་བཟང་པོ་སྐྱེས་པའི་དུས་སུ་ཤེས་པ་རང་མལ་དུ་ཕེབས་པས། མོས་གུས་ཀྱི་ཉམས་ལ་རྒྱུན་མེད་པར་ཤེས་པ་དགའ་ཡལ་གྱིས་པ་ནས་བློ་བདེ་འབོལ་གྱི་སོང་ནས་སེམས་ལ་ཟུག་ངུ་མེད་པར་རང་ལ་ཡིད་ཆེས་ཤིང༌། རང་གིས་རང་མཐོང་བ་ཅིག་འབྱུང་བ་ལགས། འདིའི་དུས་སུ་བར་བྱུང་གི་དོགས་བས་བཟོབ་པ་དང༌། རིག་པ་གནོན་དགོས་པ་ཡིན་གསུང༌། གསུམ་པར་རང་རྡོལ་གྱི་མོས་གུས་དབྱིངས་སུ་ཐིམ་པ་ནི། རང་བཞིན་གྱིས་མོས་གུས་སྐྱེ་ཡང་སྲིད། རྐྱེན་གྱིས་སྐྱེ་ཡང་སྲིད་ཏེ། མོས་གུས་ཀྱི་གདུང་ཤུགས་དྲག་པོས་རྒྱ་མཚོ་བརླབས་ཀྱིས་བསྐྱོད་པའི་ཤིང་སྡོང་རླུང་གིས་བསྐྱོད་པ་ལྟར་ལུས་སེམས་གཏིང་ནས་གཡོས་པས། མོས་གུས་ཀྱི་ཤེས་པ་བུན་ལོང་གིས་སོང་བའི་དུས་སུ། རིག་པ་སྤྲོས་པ་ཐམས་ཅད་ཀྱི་མཐའ་དང་བྲལ་བར་སོང་ནས་ཡང༌། གང་ཡིན་ཅི་ཡིན་ཆ་མེད་པའི་ཉམས་ཅིག་སྐྱེ། ངའི་ཉམས་འདི་ཅི་ཡིན་ན་སྙམ་པ་དང༌། དབང་པོ་ཡང་མི་འདུག་སམ་པ་འབྱུང༌། དེ་བླ་མས་ངོ་སྤྲོད་པའི་ཆོས་ཉིད་ཀྱི་དོན་འདིར་འདུག་སྙམ་པའི་ངེས་ཤེས་དང༌། མོས་གུས་ལྷག་པར་སྐྱེས། དེ་གཉིས་རླུང་སེམས་ཀྱི་བྱེད་ལས་ཡིན་གསུང༌།

འདིའི་སྐབས་སུ་རང་རྡོལ་གྱི་མོས་གུས་དབྱིངས་སུ་ཐིམ་པ་ཞེས་བྱ་བ་ཡིན་གསུང༌། ད་དོན་རྟགས་ནི། སྤྲོས་བྲལ་གྱི་མོས་གུས་རྒྱུད་ལ་སྐྱེས་པ་དང༌། སངས་རྒྱས་བྱང་ཆུབ་སེམས་རྣམས་སམ། བླ་མ་རྒྱུད་པ་རྣམས་སམ། བླ་མ་དམ་བའི་གསུང་གི་སྒྲ་ཐོས་པའམ། ལུས་ཕྱི་ནང་མེད་པར་ཡི་གེས་ཁེངས་པའམ། གསེར་དངུལ་གྱི་སྦྲམ་ཐར་ཆེན་པོའམ། རིན་པོ་ཆེའི་ཞིང་ཁམས་སམ། སངས་རྒྱས་དང་བྱང་ཆུབ་སེམས་དཔའི་ཞིང་ཁམས་ལ་སོགས་པ་ཉམས་སམ་རྨི་ལམ་ལ་སོགས་བར་བལྟས་ཁྱད་པར་ཅན་རྣམས་འབྱུང་བ་ཡིན་གསུང༌། ལྡང་བའི་དུས་སུ་བསྔོ་བར་རེ་མཛད། མོས་གུས་གསང་བ་འདུས་པ་ནང་ལོངས་སྐུར་བསྒྲུབ་པའི་དོན་ཁྲིད་རྫོགས་སོ།། །། མངྒ་ལཾ། ༄༅། །མོས་གས་གསང་བ་འདུས་པ་གསང་བ་ཆོས་སྐུར་བསྒྲུབ་པ་བཞུགས་སོ། ན་མོ་གུ་རུ། སྤྱི་དོན་གསུམ་པ་གསང་བ་ཆོས་སྐུར་བསྒྲུབ་པ་ལའང་གསུམ་སྟེ། དང་པོ་གསང་བསྒྲུབ་རྣམ་དག་ངོ་སྤྲོད་ནི། རང་གི་སེམས་གཞི་གདོད་མ་ནས། རང་བཞིན་གྱི་རྣམ་པར་དག་པ་ཆོས་ཀྱི་སྐུ་ཡིན། བླ་མ་དམ་པ་ལས་གཞན་པའི་ཆོས་སྐུ་ཅིག་ལོགས་ན་མེད། ཆོས་སྐུ་ལས་གཞན་པའི་བླ་མ་དམ་པ་ཅིག་ལོགས་ན་མེད་པས། དེས་ན་བླ་མར་སེམས་ཆོས་སྐུར་ཡོང་བ་ཡིན་པས། ད་ཕྱིན་ཆད་རང་གི་སེམས་ཉིད་འདི་བླ་མར་སྒོམ་ཞིང་སངས་རྒྱས་ཆོས་སྐུའི་འདུ་ཤེས་དྲན་པ་མ་ཡེངས་པར་མོས་གུས་དང་གསོལ་འདེབས་འབའ་ཞིག་བྱ་ཞིང༌། བསྙེན་པ་ལ་འབད་པར་བྱའོ། །དེ་ལྟར་གཞི་གདོད་མ་ནས་རང་གི་སེམས་ཉིད་བླ་མ་དམ་པར་གནས་པས། བླ་མའི་གནས་ལུགས་ངོ་སྤྲད་བྱ་བ་ཡིན་གསུང༌། འདིའི་དུས་སུ་སྟོང་པ་ཉིད་ཀྱི་མོས་གུས་འབྱུང་བ་ཡིན་གསུང༌། གཉིས་པ་གསང་བསྒྲུབ་ཆོས་སྐུའི་ངོ་སྤྲོད་ནི། གཞི་གདོད་མ་ནས་རང་གི་སེམས་ཉིད་བླ་མ་དམ་པར་གནས་པ་ལ། གནས་པར་ཤེས་པའི་བླ་མའི་གནས་ལུགས་ཏེ། སྤྲོས་པ་ཐམས་ཅད་ཀྱི་མཐའ་དང་བྲལ་བ། སྐྱེ་འགག་གནས་གསུམ་གྱིས་དབེན་པ་ཅིག་ཏུ་སངས་རྒྱས་ཀྱིས་བསྒོམ་ཞིང༌། དེ་ཉིད་བླ་མ་དམ་པ་ཡིན་པས།

སངས་རྒྱས་ཆོས་སྐུའི་ངེས་ཤེས་བསྐྱེད་དེ་སེམས་གཟུང་འཛིན་དམིགས་པའི་ཡུལ་ལས་འདས་པའི་མོས་གུས་བྱ་བ་ནི། ཆོས་ཉིད་མཉམ་པ་ཉིད་ཀྱི་མོས་གུས་བྱ་བ་ལགས། འདིའི་སྐབས་སུ་ཆོས་སྐུ་སྤྲོས་དང་བྲལ་བཞེས་བྱ་བའི་མོས་གུས་འབྱུང་བ་ཡིན་གསུང༌། གསུམ་པ་ཆོས་སྐུར་འཁོར་འདས་དབྱེར་མེད་ནི། རང་གི་རིག་པ་རྩ་བྲལ་དུ་རྗེན་ལྷང་ངེ་གནས་པའོ། །འཁོར་འདས་ཐམས་ཅད་ཀྱི་ཐུགས་མཆོད་ན་བསོད་ནམས་ཀྱི་ཚོགས་ལ་དེ་ལས་ཆེ་བ་མེད་པ་ཡིན་གསུང༌། འདི་ལ་ཚོགས་གཉིས་ཟུང་འཇུག་ཏུ་བསགས་ཐབས་གསུང་བ་ལགས། སྒྲིབ་སྦྱང་བ་ཡང་མཚན་བཅས་དང་མཚན་མེད་གཉིས་སུ་མཆིས་ཏེ། མཚན་བཅས་ནི་ཐོག་མ་མེད་པ་ནས། ད་ལྟའི་བར་དུ་བསགས་ཤིང་ཡོད་པའི་ལས་ཐམས་ཅད་འགྱོད་ཚངས་ཆེན་པོའི་སྒོ་ནས་བཤགས་ཤིང་ཕྱིས་མི་བྱེད་པའི་དམ་བཅའ། མཚན་མ་མེད་པའི་བཤགས་པ་ནི། བསགས་པའི་ལས་དེ་དག་མཚན་ཉིད་དང་ལྡན་པའི་བླ་མ་དམ་པར་བསྒོམ་ཞིང་མོས་གུས་བྱས་ཤིང་གསོལ་བ་བཏབ་ན། རྣམ་སྨིན་གྱི་ལས་ཐམས་ཅད་སྐད་ཅིག་མ་གཅིག་གིས་འདག་པ་ཡིན་གསུང༌། རང་རིག་ཡེ་ཤེས་ཀྱི་མོས་གུས་འདི་ལ་རྩལ་སྦྱོང་གསུམ་སྟེ། གཉན་པོ་ནང་དུ་བཟློག་ནས་རང་གི་སེམས་ཉིད་རང་བྱུང་ལྷན་ཅིག་སྐྱེས་པའི་ཡེ་ཤེས་སུ་ཤར་བའི་མོས་གུས་དེ་ལ། རང་གི་རིག་པ་མཚན་མ་དང་བྲལ་བ་རིག་སྟོང་དུ་བལྟ་ཞིང༌། དེའི་ངང་ལ་མི་གཡོ་བར་རབ་རིག་པ་རྐྱང་དེད་དུ་ཤེས་པར་བྱའོ། །ཕྱི་ཚོགས་དྲུག་མོས་གུས་སྒོ་མོ་ལ། ནང་སེམས་ཉིད་མེད་དུ་རྩལ་སྦྱངས་ནི། ཚོགས་དྲུག་གི་སྣང་བ་དཀར་དམར་དུ་སྣང་བ་ཐམས་ཅད། ནང་སེམས་ཉིད་རིག་སྟོང་ཐུག་ཕྲད་དུ། མོས་གུས་ཀྱིས་ཉམས་སུ་བླང་ཞིང༌། མཚན་ཉིད་དང་ལྡན་པའི་བླ་མ་ཤེས་པར་བྱའོ། །སྣང་སེམས་གཉིས་མེད་རོ་གཅིག་ཏུ་བསྲེ་བ་ནི། ཚོགས་དྲུག་གི་སྣང་བ་མ་འགགས་པར། རྩལ་སྦྱང་བའོ། །བར་ན་ནམ་མཁའ་མཉམ་སྦྱོར་གྱི་མོས་གུས་ལ་ཤེས་རབ་སྟོང་པ་ཉིད་དུ་རྩལ་སྦྱང་བ་ནི། ཕྱི་རོལ་ནམ་མཁའ་དང༌།

ནང་སེམས་ཉིད་སྟོང་པ་ཉིད་བསྲེས་ཏེ། ཕྱི་རོལ་གྱི་ནམ་མཁའ་ལ་མཉམ་པར་བཞག །དེ་བཞིན་དུ་ནང་སེམས་ཉིད་སྟོང་པའི་ཐོག་ཏུའང་ཤེས་པར་བྱའོ། །དེ་ལ་རང་བཞིན་ཤེས་པའི་ཤེས་རབ་དེས་ཕྱི་ནང་དུ་རྩལ་སྦྱོང་ངོ༌། །དེ་ལ་ནང་གི་རྩལ་སྦྱོང་འདི་མེད་ན། ནང་སེམས་ཉིད་ལ་གང་ཤ་མི་ཆོད་ཅིང༌། མོས་གུས་ཀྱི་ཉམས་བག་ལ་ཉལ་དུ་འཆོར་བ་ལགས། ཕྱི་ནང་བ་ལ་རྩལ་མ་སྦྱངས་ན། སྣང་བ་སེམས་ཟིལ་གྱིས་ནོན་ཅིང༌། སེམས་ཀྱིས་སྣང་བ་ཟིལ་གྱིས་མི་ནོན་པ་དང༌། སྣང་སེམས་ཟུང་འཇུག་གི་མོས་གུས་ཉམས་སུ་མྱོང་བ་ལགས། དེས་ཉམས་སུ་བླངས་ཤིང་རྩལ་སྦྱངས་ན། དེ་ལས་ཟློག་པའི་ཡོན་ཏན་རྣམས་འབྱུང་བ་ཡིན་གསུང༌། །བར་གྱི་རྩལ་སྦྱོང་གི་ཤེས་པ་རབ་ཀྱི་སྒོ་འབྱེད་པ་དང༌། སྟོང་པ་ཉིད་ལ་བོགས་ཐོན་པ་དང༌། མཁྱེན་པའི་ཡེ་ཤེས་གཉིས་ལ་བ་དུ་མ་ཆོད་པ་ལ་སོགས་པ་འབྱུང༌། མོས་གུས་ཀྱི་ལམ་ཁྱེར་གསུམ་ལ། ཉོན་མོངས་རྣམ་རྟོག་མོས་གུས་སུ་ཤར་བ་མོས་གུས་ལམ་ཁྱེར་ཞེས་པ་ནི། ཉོན་མོངས་པ་རྣམ་པར་རྟོག་པའི་ཚོགས་ཐམས་ཅད་རང་སེམས། བླ་མའི་མཚན་ཉིད་ལས་མི་གཡོ་བར་མོས་གུས་ཀྱི་ཟུང་འཇུག་ཏུ་ཉམས་སུ་བླང་ངོ༌། །དེ་བཞིན་དུ་ན་ཚ་དང་སྡུག་བསྔལ། རྐྱེན་དང་བར་ཆད་གཉིས་ལ་ཡང་དེ་ལྟར་དུ་ཉམས་སུ་བླངས་ནས་གནད་དུ་བསྣུན་པས། སྣང་སྲིད་ཐམས་ཅད་བླ་མའི་མཚན་ཉིད་ཆོས་སྐུ་འབའ་ཞིག་ཏུ་མོས་གུས་ཀྱིས་ཉམས་སུ་བླང་ངོ༌། ཁོ་བོའི་ཁྱད་ཆོས་ཡིན་གསུང༌། གཞན་དོན་གྱི་མོས་གུས་གསུམ་ལ། དང་པོ་གཞན་རྒྱུད་བྱིན་གྱིས་བརླབས་པའི་མོས་གུས་ནི། བྱིན་བརླབས་ཞུགས་པ། བྱིན་བརླབས་སྤར་བ། བྱིན་བརླབས་ཀྱི་རྒྱུད་དག་པ་དང་གསུམ་ལགས། དེ་ལ་བྱིན་བརླབས་ལྟར་བྱས་ལ། གོང་གི་རྩལ་སྦྱོང་གསུམ་གྱི་ཉམས་སུ་བླངས་ན། སློབ་མའི་རྒྱུད་ཐུན་མོང་མ་ཡིན་པའི་རྟོགས་པ་སྐྱེ་བ་ལགས། བྱིན་བརླབས་ཀྱིས་གཞན་རྒྱུད་དག་པར་བྱ་བ་ནི། དམིགས་པ་སྔ་མ་ཁོ་ན་ལྟར་ཉམས་སུ་བླངས་པ་ལས། བར་ཆད་མི་འབྱུང་ཞིང་རྒྱུད་ཀྱི་ཉེས་སྐྱོན་དག་པ་ལགས།

མོས་གུས་ཀྱིས་གཞན་རྒྱུད་ཀྱི་སྡུག་བསྔལ་བསལ་བ་ལ། རང་བཞིན་གྱི་སྡུག་བསྔལ་དང༌། གདོན་གྱི་བར་ཆད་གསལ་བ་གཉིས་ལགས། དང་པོ་རང་བཞིན་གྱི་སྡུག་བསྔལ་བ་ནི། ཕ་རོལ་པོའི་སེམས་དང་ན་ཚ་སྡུག་བསྔལ་ལ་སོགས་པ་དང༌། རང་སེམས་བླ་མའི་མཚན་ཉིད་གསུམ་གཅིག་ཏུ་བསྲེས་ལ་མོས་གུས་ཀྱིས་ཉམས་སུ་བླངས་ན། གཞན་རྒྱུད་ཀྱི་སྡུག་བསྔལ་ཐམས་ཅད་འདག་པ་ལགས། གཉིས་པ་གདོན་བར་ཆད་བསལ་བ་ནི། གདོན་གྱི་སེམས་དང་ནད་ཀྱི་སེམས་དང༌། རང་སེམས་བླ་མའི་མོས་གུས་གསུམ་གཅིག་ཏུ་བསྲེས་ལ། བྱམས་པའི་ཏིང་ངེ་འཛིན་ལ་རྒྱུན་བསྲིང༌། དེ་ཉིད་ཀྱི་དང་ལ་མོད་གུས་བྱས་ཤིང་ལ་གསོལ་འདེབས་ན། རང་ལ་གྲིབ་དང་ཉེས་སྐྱོན་མི་འབྱུང་ཞིང༌། ཕ་རོལ་པོ་དེ་ཡང་ཉེས་སྐྱོན་ལས་གྲོལ་ལོ། །གདོན་དེ་ཡང་གདུག་སེམས་ཞི་ནས། བྱམས་སྙིང་རྗེ་དང་ལྡན་པས་རྣལ་འབྱོར་པའི་སྡོང་གྲོགས་པ་ཡིན་གསུང༌། གསུམ་པ་ཆོས་ཀྱི་འབྲེལ་པ་དང་གསུངས་པས། གོང་མ་གཉིས་གོ་རླའོ། །ལས་ཀྱི་འབྲེལ་པ་འདི་ལ་ཐུན་མོང་མ་ཡིན་པའི་འབྲེལ་པ་གཞག་ཅེས་བྱ་བ་སྟེ། བདག་གཞན་གཉིས་ཀྱི་རྒྱུད་ལ་བརྟེན་ནས། ཉོན་མོངས་པ་དང་རྣམ་པར་རྟོག་པའི་ལས་གང་བསགས་ཀྱང༌། ཕ་རོལ་པའི་སེམས་དང༌། བསགས་པའི་ལས་དང་ཉོན་མོངས་པ་དང༌། རང་སེམས་བླ་མའི་མོས་གུས་གསུམ་བསྲེས་ནས་གསོལ་བ་བཏབས་ན། མཐར་ལས་ཀྱི་རྣམ་པར་སྨིན་པ་དག་ནས། ཕ་རོལ་པོའི་རྒྱུད་ལ་བྱིན་གྱིས་རློབ་ཅིང་ཞིང་དུལ་བ་འབྱུང་བ་དང༌། རང་གི་རྟོགས་པ་གོང་དུ་བོགས་ཐོན་པ་དང༌། མཐར་ལས་གང་བསྐྱེད་ཀྱི་རིགས་ཐམས་ཅད་དབང་དུ་འདུ་ཞིང་གདུལ་བྱར་གྱུར་པ་ལགས། འདི་ཐུན་མོང་མ་ཡིན་པའི་འབྲེལ་བ་བཞག་པར་བྱ་བ་ཡིན་ཏེ། གཞན་ལ་མེད་པས་ཁྱད་པར་དུ་འགྱུར་བ་བྱ་བ་ཡིན་གསུང༌། མོས་གུས་བླ་མའི་རྣལ་འབྱོར་འདི་ལ། དངོས་གྲུབ་ཐ་དད་དུ་ཞུ་བ་ནི། དྲང་པོར་ཤེས་རབ་བསྐྱེད་པ་བླ་མའི་རྣལ་འབྱོར་ནི། དེ་ཡང་རྣམ་པར་སྣང་མཛད་བླ་མའི་ཕོ་བྲང་དུ། རང་སེམས་བླ་མའི་མཚན་ཉིད་ནི།

བཅོམ་ལྡན་འདས་འཕགས་པ་འཇམ་དཔལ་ཤེས་རབ་ཀྱི་རལ་གྲི་ཐོགས་པ་གཅིག་བསྐྱེད་ལ། འཕྲིན་ལས་ཐ་དད་དུ་བསྒྲུབ་པ། ཤེས་རབ་ཀྱི་གླད་ལ་བསྐོར་བས། མི་ཤེས་རྨོངས་པའི་སྲོག་རྩ་བཅད་དེ་ཤེས་རབ་ཀྱི་སྣང་བ་ཕྱོགས་མེད་དུ་ལམ་ལམ་རྒྱས་པར་བསམ་ཞིང༌། མོས་གུས་བྱས་ལ་གསོལ་འདེབས་དང་སྲོག་འཁོར་གྱི་བསྙེན་པ་ལ་འབད་ན་དུས་གསུམ་ཤེས་པའི་ཤེས་རབ་སྐྱེ་བ་དང༌། རིག་པ་འཛིན་པའི་ཤེས་རབ་ཀྱི་སྤྱན་དང་ལྡན་པ་འབྱུང་བ་ལགས། ཚེ་རིང་བར་ ཆད་པ་ བླ་མའི་རྣལ་འབྱོར་ནི། མགོན་པོ་ཚེ་དཔག་ཏུ་མེད་པ་བསྐྱེད་ལ་མོས་གུས་བྱ་ཞིང་གསོལ་བ་གདབ། ཕྱག་ན་ཚེའི་བུམ་འཆི་མེད་ཀྱི་བདུད་རྩིས་གང་བ་བསྣམས་པ། བདུད་རྩི་ཁོལ་ཞིང་ལུད་པས། རང་གི་ལུས་ཐམས་ཅད་བདུད་རྩིས་ཁེངས་པར་བསམ། སྲོག་འཁོར་གྱི་བསྙེན་པ་འབད་ན་ཚེ་རིང་ཞིང་འཆི་བ་བསླུས་པ་ལགས། ༈ ནད་ཞི་བ་ལ། རང་སེམས་བླ་མའི་གནས་ལུགས། བླ་མ་སྨན་གྱི་བླར་བསྒོམས་ལ། མོས་གུས་དང་གསོལ་འདེབས་ཀྱིས་སྲོག་འཁོར་གནད་ལ་ཕབ་པ། ནད་ཞི་བ་ཁ་ཚེགས་མེད། ཡམས་ནད་ལ། བླ་མ་ལས་འོད་ཟེར་སྐུ་མདོག་དང་མཐུན་པ་འཕྲོས་པས་ཕྱོགས་དེ་གང་བར་བསམ། དེས་མྱུར་དུ་བདེ་བ་ལགས། ༈ ལོངས་སྤྱོད་སྤེལ་ན་རྣམས་སྲས་སུ་བསྐྱེད་ལ། གོང་ལྟར་གནད་ལ་ཕབ་ན་ལོངས་སྤྱོད་ཆར་བཞིན་འབབ་པ་ལགས། ༈ ཕྲིན་ལས་བཞི་བསྒྲུབ་ན། ཞི་བ་ལ་སྤྱན་རས་གཟིགས་སུ་སྒོམ་ཞིང༌། གནད་ལ་འབབ་ན་ཞི་བའི་ལས་ཐམས་ཅད་མྱུར་དུ་འགྲུབ་ཅིང༌། བཀྲ་ཤིས་དང་བདེ་ལེགས་དཔག་ཏུ་མེད་པ་འགྲུབ་པ་ལགས། ༈ རྒྱས་པ་ལ། རིན་ཆེན་འབྱུང་ལྡན་དུ་བསྐྱེད་ནས་གནད་ལ་ཕབ་ན་རྒྱས་པའི་ལས་ཐམས་ཅད་མྱུར་དུ་འགྲུབ་པ་དང་འཁོར་དང་ལོངས་སྤྱོད་བསམ་གྱིས་མི་ཁྱབ་པ་འབྱུང་བ་ལགས། ༈ དབང་ལ་རྡོ་རྗེ་ཕག་མོར་བསྐྱེད་ནས་གནད་ལ་ཕབ་ན་དབང་གི་ལས་ཐམས་ཅད་མྱུར་དུ་འགྲུབ་པ་དང༌། སྐྱེ་འགྲོ་དང་ཟས་ནོར་ཐམས་ཅད་དབང་དུ་འདུས་པ་འབྱུང་བ་ལགས། ༈ དྲག་པོ་ལ་ཆོས་སྐྱེ་དེ་ས་གནད་ལ་ཕབ་ན། དྲག་པོའི་ལས་ཐམས་ཅད་འགྲུབ་ཅིང་སྐྱེ་འགྲོ་ཐམས་ཅད་ཟིལ་གྱིས་གནོན་ནུས་པ་ལགས།

༈ ཁྲུས་བྱེད་ན། བུམ་པ་གཞལ་ཡས་ཁང་དུ་བསྐྱེད། དབུས་སུ་བླ་མ་དམ་པ་སྤྲུལ་སྐུའི་ངོ་བོར་བསྐྱེད་ལ། ཐུགས་ཀར་སྲོག་འཁོར་གནད་ལ་ཕབ་ནས། མོས་གུས་དང་གསོལ་འདེབས་བྱས་པས། ཐུགས་ཀ་ནས་ས་བོན་ལས་བདུད་རྩི་བབས་པས། སྐུ་ལུས་ཀྱི་བ་སྤུའི་བུ་ག་རྣམས་ནས་ཚུར་ལ་བྱོན་ནས་ཆུ་འོ་མ་ཁོལ་བ་ལྟར་བསམ། མཐར་བླ་མ་དམ་པ་བདུད་རྩིར་ཞུ་ནས་གཉིས་སུ་མེད་པར་བསམ་པ་དེས་ཁྲུས་བྱས་ན། བསྐལ་པ་སྟོང་གི་སྡིག་སྒྲིབ་ཀྱང་འདག་ཅིང་ཉེས་སྐྱོན་ཐམས་ཅད་ལས་གྲོལ་བ་ལགས། རབ་གནས་ལ་མེ་ཏོག་གི་གཉན་པ་གཞན་དང་མཐུན། བགེགས་བསྐྲད་ལ། གཏོར་མ་གོང་མ་དེ། བླ་མ་ཡི་དམ། བར་མ་མཁའ་འགྲོ་ཆོས་སྐྱོང༌། འོག་མ་གཞི་བདག་ལ་འབུལ། བརྟེན་དེ་རྣམ་པ་སྤྲུལ་པའི་སྐུ་ལ་ངོ་བོ་ཆོས་ཀྱི་སྐུར་གནས་པའི་བླ་མ་དམ་པར་བསྐྱེད་ལ་མོས་གུས་གསོལ་འདེབས་ཀྱིས་ཐུགས་ཀྱི་འཁོར་ལོ་གནད་ལ་དབབ། མོས་གུས་སམ་ཕྱག་རྒྱ་ཆེན་པོ་རྒྱུད་ལ་སྐྱེས་པའི་ཤེས་པས། རྣམ་རྟོགས་ངང་འཁྲུལ་པའི་དབེན་ལྷང་ངེ་བྱུང་བའི་དུས་སུ་མེ་ཏོག་འཐོར། གསང་མཚན་ངང་ཡེ་དྷ་ཡང་བརྗོད་དོ། །ཆོས་སྐྱོང་ལ་བཀའ་བསྲུང་བཅོལ། བཀྲ་ཤིས་བརྗོད། ཁ་ཟས་ཀྱི་རྣལ་འབྱོར་ན། རྫས་མི་དམིགས་པ་ལས། ཧཱུཾ་ཡོངས་གྱུར་པ་ལས་ཉེས་སྐྱོན་སྦྱངས། ཨ་ཡོངས་སུ་གྱུར་པ་ལས་མཚན་ཉིད་དང་ལྡན་པའི་ཀ་པཱ་ལ་སོགས་པར་བསམ། ཨོཾ་ཡོངས་སུ་གྱུར་པ་ལས་ཟག་མེད་ཀྱི་བདུད་རྩིར་བསམ། ཡི་གེ་བཞིས་དམ་ཚིག་པ་ལ་ཡེ་ཤེས་པ་བསྟིམ། མོས་གུས་ཀྱི་མཚན་ཉིད། རྒྱལ་བའི་དཀྱིལ་འཁོར་ལ། ཡང་དག་པས་མཆོད་ཅིང༌། གསོལ་བཏབ་ན་ཕན་ཡོན་དཔག་ཏུ་མེད་པ་འབྱུང་བ་ལགས། ཁྲུས་ཀྱི་སྐབས་སུ་སྦྱང་བ་རྣམ་དག་གི་བདུད་རྩི་ཤེས་པར་བྱའོ། །དངོས་གྲུབ་ལག་མཆོད་བླ་མའི་རྣལ་འབྱོར་ནི། ཤེས་རབ་ཀྱི་རྫས་བཤམ་ལ། སྟོང་པ་ཉིད་དུ་བསམ། ཡི་གེ་གསུམ་གྱི་དམིགས་པ་ནི་གོང་ལྟར་བྱ། རྟེན་འབྲེལ་ལ་ཕྱག་རྒྱ་ཁ་བཀག་ལ། ཡི་གེ་གསུམ་ཅི་རིགས་པར་བཟླས། དེ་ནས་ཆང་ལ་ཆོས་འབྱུང་གཅིག་བྲི།

དེའི་དུས་སུ་བླ་མ་དམ་པ་བདེ་མཆོག་ཡབ་ཡུམ་སྐུ་བདེ་བ་ཆེན་པོས་རྒྱས་པ་གཅིག་ཏུ་བསམ། མདུན་ནས་བརྩམས་ཏེ་གཡོན་བསྐོར་དུ་སྲིན་ལག་གཡོན་པ་བདུད་རྩིར་རེག་བྱས་པས། བདེ་ཆེན་གྱི་མཁན་འགྲོ་མ་བཞི་བསམ། དབང་བསྐུར་རྒྱས་བཏབ་སྒོམ་ཞིང༌། རང་གི་སྲིན་ལག་གཡས་གཡོན་བླ་མའི་ཐུགས་ཀར་རེག་པར་བསམ་ཞིང་བདུད་རྩི་ལ་རེག་པས། གཡས་པ་ཐེག་ལེ་དམར་པོ། གཡོན་ལ་དཀར་པོ་བསམ་སྟེ། གཏོར་བས་ཐེག་ལེ་དཀར་དམར་གྱི་རྒྱུན་ཆེན་པོ་བབ་སྟེ། ཆང་ནང་གི་ལྷ་ཚོགས་ཐམས་ཅད་ལ་བདེ་སྟོང་ཟག་མེད་ཀྱི་མཆོད་པ་འབུལ་བར་བསམ། དེ་ནས་ལག་པ་གཡོན་པའི་སོར་མོ་ལྔ་པདྨ་འདབ་མ་ལྔའི་དུ་གསང་བ་བུམ་སྐུ་ལ་ཕྱེ་བ་ལྟར། བླ་མ་དམ་པའི་ཕོ་བྲང་རྣམ་པར་དག་པ་གཅིག་བསམ། དེའི་ནང་དུ་ཆོས་འབྱུང་ཐེག་ལེ་ལྔ་བཀོད་པ་དམིགས་པ་དང་བསྐྱེད་ཚོགས་གོང་དང་མཐུན་ནོ། །གཞན་ཡང་ཡེ་ཤེས་མཁའ་འགྲོ་མ་ཏིལ་གྱི་གང་བུ་ཁ་ཕྱེ་བ་ལྟ་བུས་གང་བ་བསམ། གཡས་པའི་སྲིན་ལག་བདུད་རྩི་ལ་རེག་པས་བླ་མ་ཡབ་ཡུམ་གྱི་སྦྱོར་མཚམས་ལ་རེག་པས། ཐེག་ལེ་དཀར་དམར་འོད་ཟེར་གྱི་རྣམ་པར་འཕྲོས་པས། གཡོན་གྱི་ཐེག་བོད་གཡས་ཀྱི་སྲིན་ལག་ལ་རེག་པས་ཐེག་ལེ་དཀར་པོ་ཅིག་བསམ། སོར་མོ་གཉིས་རྩེ་སྤྲད་པས་ཁམས་དཀར་དམར་པའི་ལྷ་ཚོགས་རྣམས་བདུད་རྩི་ལྷ་ཚོགས་ལ་ཐིམ། ལྷ་ཚོགས་དེ་རྣམས་ཀྱང་འོད་ཞུ་ནས། ཆོས་འབྱུང་དཀར་ལ་དམར་བའི་མདངས་ཆགས་པ་གཅིག་གི་དབུས་ན། གསང་མཚན་གྱི་ཡི་གེ་རྣམས་དཀར་རམ་མེ་བསམ་ལ་དམིགས་ཤིང་བཟླས་པས། ཆོས་འབྱུང་གཡོན་དུ་འཁོར་བས་བདུད་རྩི་ཆིལ་ཁོལ་བར་བསམ་མོ། །དེ་ནས་ལག་པའི་ཕྱག་རྒྱ་སྤྱི་བོར་སྦྱར་བས། ཨོཾ་གྱིས་ལུས་བྱིན་གྱིས་བརླབས་པར་བསམ། མགྲིན་པར་ཕྱག་རྒྱ་རྩེ་བསྣོལ་བས་ཨས་ངག་བྱིན་གྱིས་བརླབས་བར་བསམ། ཐུགས་ཀར་རྡོ་རྗེ་བསྡམས་པའི་ཕྱག་རྒྱས་ཧཱུཾ་གིས་ཡིད་བྱིན་གྱིས་བརླབས་པར་བསམ། གནས་གསུམ་དུ་ཐིག་ལེ་གསུམ་དུ་ཐིག་ཐུགས་ཀ་ནས་ཡར་ལ་རིམ་གྱིས་བཀོད་ལ།

ངག་ཏུ་ཧཱུཾ་ཨཱཿཨོཾ། ཞེས་བརྗོད་དེ། དེས་བར་ཆད་མི་འབྱུང་ཞིང་བསྲུང་བར་འགྱུར་བ་ལགས། དེ་ནས་དངོས་བཞི་ལག་པའི་མཆོད་པ་ནི། ལག་པ་བདུད་རྩིས་གསང་སྟེ། དམིགས་པ་དང་བསྐྱེད་ཆོག་གོང་ལྟར་བྱ། ལག་པའི་ལྷ་ཚོགས་རྣམས་ལ་བདུད་རྩི་གཏོར་བས། གཙོ་བོ་ཡབ་ཡུམ་གྱི་སྦྱོར་མཚམས་ནས་འོད་ཟེར་དཀར་དམར་བདེ་བའི་རང་བཞིན་འཕྲོས་པས། འཁོར་རྣམས་ལ་ཕོག་པ་དང༌། འཁོར་རྣམས་ཀྱང་བདེ་བའི་རང་བཞིན་དུ་ཁྲིལ་གྱིས་སོང་བར་བསམ་ནས། འཁོར་རྣམས་ཀྱི་ཐུགས་ཁ་ནས་འོད་ཟེར་བདེ་བའི་རང་བཞིན་དུ་འཕྲོས་པས། བླ་མ་ཡབ་ཡུམ་གྱི་ཐུགས་ཀར་ཐིམ་པས། བདེ་སྟོང་གི་མཆོད་པ་འབུལ་བས་མཉེས་པར་བསམ། དེ་ལྟར་བདུད་རྩི་གཏོར་ཞིང་དམིགས་པ་ཟུང་འཇུག་ཏུ་གསང་མཚན་རྣམས་ལ་བཟླས་པ་རིགས་པ་ཅིག་བྱ། དེ་ནས་ཐབས་རྫས་དང༌། མ་ཏ་ལ་སོགས་པའི་ཚོགས་རྫས་རྣམས་ཀྱིས་ལྷ་ཚོགས་ཀྱིས་རྣམས་མཆོད་པར་བསམ་ཞིང༌། བདུད་རྩི་གཏོར་ཞིང་བཟླས་པ་བྱའོ། །དེ་ནས་ཚོགས་རྣམས་བཞེད་པའམ་སྣོད་གཙང་མར་བླུག་ལ། ལག་པའི་ལྷ་ཚོགས་རྣམས་རང་གི་སྤྱི་བོ་ནས་མར་ལུས་ལ་ཐིམ་པས། རང་གི་ལུས་ངག་ཡིད་གསུམ་དང་དབྱེར་མེད་དུ་གྱུར་བར་བསམས་ནས། ཚོགས་རྫས་ལ་བདུད་རྩི་བྲན་ལ་ཡི་གེ་གསུམ་གྱི་བསྐྱེད་ཚོགས་ལྔ་མ་ལྟར་བྱ་སྟེ། རྫས་རྣམས་བདུད་རྩིར་ཁོལ་བར་བསམ། དེ་ནས་ཚོགས་རྒྱལ་བའི་དཀྱིལ་འཁོར་ལ་མཆོད་ཅིང་ཚོགས་ལ་རོལ་བས་རང་ལུས་དང༌། ཕྱི་ནས་རྒྱལ་བའི་དཀྱིལ་འཁོར་མཉེས་ཞིང་ཚིམ་པར་བསམ། དེ་ལྟར་བྱས་ན་མཆོག་དང་ཐུན་མོང་གི་དངོས་གྲུབ་ཚེ་འདིར་ཐོབ་པ་ལགས། འདི་རྣམས་ཀྱིས་མོས་གུས་གསང་བ་འདུསཔ་འི་ཁྲིད། ལས་ཚོགས་དང་བཅས་པས་ཚར་བ་ལགས་ཏེ། འདི་ལ་བཀའ་རྒྱ་རྣམས་བཞིས་འཆིང་བ་ཡིན་པས། དེ་ལ་སློ་རྒྱ། ལོ་རྒྱ། རིན་པོ་ཆེ་རྒྱ། ཡོན་ཏན་རྒྱ། དེ་ལ་སློབ་རྒྱ་ནི། ས་གཅིག་མི་གསུམ་ཡན་ཆད་ལ་ཁྲིད་མི་གདབ། ལོ་རྒྱ་ནི། སློབ་མའི་ཚོགས་ཇི་སྙེད་ཅིག་འདུས་ཀྱང་ལོ་གསུམ་མ་སོང་གི་བར་དུ་ཁྲིད་རྫོགས་པར་མི་སྟོན་ནོ། །རིན་པོ་ཆེའི་རྒྱ་ནི།

ཁྲིད་བཀའ་འདི་ལ་དབང་བཀའ་བཞི་ལས་གསེར་གྱི་མཎྜལ་མ་ཕུལ་བར་དབང་ཁྲིད་མི་གདབ། ཡོན་ཏན་གྱི་རྒྱ་ནི། ཁྲིད་གོང་མ་ལ་ཡོན་ཏན་མ་སྐྱེས་པར། འོག་མའི་ཁྲིད་མི་བསྟན་ནོ། །དེ་ལྟར་རྒྱ་རྣམ་བཞི་པོ་འདི་ལས་འདས་ན་དམ་ཚིག་ཉམས་པ་ཡིན་ནོ། །གསང༌། འདི་ལྟ་བའི་གདམས་པ་འདི་ཁྱེད་ཀྱིས་ཀྱང་སུ་ཐོ་ཐོད་ལམ་སྦྱིན་གསུང་དེ་ཅིས་ན། བརྒྱུད་པ་ནི་རིན་པོ་ཆེ་འདིའི་བླ་མ་དམ་པ་རྣམས་ཀ་ཐུགས་དམ་གྱི་མཐིལ། བསྙན་རྒྱུད་ཀྱི་ཆོས་ལགས་པས་བཀའ་ཤིན་ཏུ་དམ་པར་མཛོད་ཅིག་གསུང་ངོ༌། །ཆོས་སྐུ་ནམ་མཁའ་ཡོངས་སུ་དག་པ་ལ། ལོངས་སྤྱོད་རྫོགས་སྐུ་ཉི་ཟླའི་དཀྱིལ་འཁོར་ཤར། སྤྲུལ་སྐུ་འོད་ཀྱི་དྲ་བར་རབ་བཀྱེ་ནས། ངོ་བོ་ཉིད་ཀྱི་སྐུ་མཆོག་ཐོབ་པར་ཤོག ཨོཾ་ཨཱཿཧཱུཾ་ཧྲཱིཿཨཱ༔ ཡེ་དྷརྨཱ་ཧེ་རུ་པྲ་བྷཱ་བ་ཧེ་ཏུ་ནྟེ་ཥཱནྟ་ཐཱ་ག་ཏོ་ཧྱ་བ་ད་ཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མ་ཧཱ་ཤྲ་མ་ཎ། བརྒྱད་ཤད་གཅིག་ཚེགས་དྲག་ཅིག ཡ་བཏགས་གཅིག་དང་ཧ་དྲུག་ནི། རྟེན་འབྲེལ་སྙིང་པོའི་སྔགས་ཐིམ་ཡིན། ཏེ་ཥཱན་ཅེས་པ་ཐུར་ལ་སྦྱར། ཨོཾ་ཨཱཿཧཱུཾ་མངྒ་ལཾ། 

༄༅། །མོས་གུས་ངོ་བོ་ཉིད་སྐུར་བསྒྲུབ་པ་བཞུགས་སོ། ན་མོ་གུ་རུ། སྤྱི་དོན་བཞི་པ་དེ་ཁོ་ན་ཉིད་ཀྱི་སྐུར་བསྒྲུབ་པ་ལའང་གསུམ་སྟེ། དང་པོ་ཆོས་ཉིད་མ་རིག་གསལ་བྱེད་ནི། སེམས་ཉིད་སྤྲོས་པ་ཐམས་ཅད་ཀྱི་མཐའ་དང་བྲལ་བ་སངས་རྒྱས་ཀྱིས་བསྒོམས་པས། སེམས་ཀྱི་བཤིས་ཞེས་པ་མ་གྲུབ་པ་ཅིག་ཉམས་སུ་མྱོང༌། དེའི་ངོ་བོ་ལ་བལྟས་པས་རང་སེམས་རིག་པ་རིག་སྟོང༌། ལྷན་ཅིག་སྐྱེས་པའི་ཡེ་ཤེས་སུ་ཐག་ཆོད་ཅིང༌། ཐུན་མོང་མ་ཡིན་པའི་ངེས་ཤེས་ཅིག་སྐྱེ་བ་ལགས་སོ་བླ་མའི་མཚན་ཉིད་ཐུན་མོང་མ་ཡིན་པའི་ངེས་ཤེས་ནི་ཞལ་ལས་ཤེས་སོ། །བླ་མའི་མཚན་ཉིད་སྣ་ཚོགས་རོ་གཅིག་ཏུ་སྟོན་ནས། བསག་སྦྱང༌། གེགས་སེལ། བོགས་འདོན་ཐུན་མོང་མ་ཡིན་པའི་འབྲེལ་བ་བཞག་པ། ཡང་དག་པའི་མཚན་ཉིད་ཉམས་སུ་མྱོང་བ་ནི་སྐུ། འགག་མེད་ཀྱི་རྩལ་དུ་ཤར་བ་ནི་གསུང༌། སེམས་ཉིད་གཅིག་ཏུ་འདྲེས་པ་ནི་ཐུགས། དེ་ལ་བློ་རྩལ་དང་བྲལ་བས་མོས་གུས་བསྐྱེད་ཅིང་དེའི་ངང་དུ་མཉམ་པར་བཞག་པས། ཉམས་བག་ལ་ཉལ་གྱི་མོས་གུས་ཐམས་ཅད་རང་སར་དག་པ་ལགས། དེ་ཙམ་ན་འཁོར་འདས་གཉིས་མེད་ཟུང་འཇུག་ཏུ་འཆར་བ་ལགས། ལྡང་བའི་དུས་སུ་བསྔོ་བ་མཛད། གཉིས་པ་མོས་གུས་ལམ་མཆོག་མཐར་ཐུག་ནི། ལྷུན་གྲུབ་འདུ་འབྲལ་མེད་པ་ཆོས་སྐུའི་བླ་མ་ལ། བློ་འདས་སྨྲ་བསམ་བརྗོད་མེད་ཀྱི་མོས་གུས། དེ་ལྟ་བུའི་བླ་མ་དེ་གཞི་ལམ་འབྲས་བུ་ཐམས་ཅད་དུ། ཡུལ་ཡུལ་ཅན་ཐམས་ཅད་དུ་དབྱེར་མེད་དུ་གནས་པ་ཡིན་ཏེ། ཆོས་རྗེའི་ཞལ་ནས་ཉིན་མཚན་དུས་དྲུག་ཐམས་ཅད་དུ། མཚན་ལྡན་རྗེ་དང་འབྲལ་མ་མྱོང༌། འབྲལ་མེད་རྣལ་འབྱོར་བློ་རེ་བདེ། བླ་མའི་མཚན་ཉིད་སྣ་ཚོགས་རོ་གཅིག་ཏུ་བསྟན་ནས། བསང་སྦྱང༌། གེགས་སེལ། བོགས་བདོན་ཐུན་མོང་མ་ཡིན་པའི་འབྲེལ་པ་བཞག་པ། བློ་བདེ་བ་བླ་མའི་བཀའ་དྲིན་ཡིན། ཞེས་གསུངས་པས་དེ་ལྟར་བླ་མ་དང་རང་སེམས་སངས་རྒྱས་གསུམ་དབྱེར་མེད་པའི་དོན་དེ་ལ། དུས་དང་རྣམ་པ་ཐམས་ཅད་དུ་འབྲལ་བ་མེད་པར་གནས་པ་ལ།

གནས་པར་ངོ་ཤེས་པར་བྱས་ཤིང༌། ངེས་ཤེས་སྐྱེས་ནས་ཉམས་སུ་བླང༌། ལྡང་བའི་དུས་སུ་བསྔོ་བ་རེ་མཛད། གསུམ་པ་ཆོས་སྐུ་སྣང་སྲིད་ལམ་ཁྱེར་ནི་མཚན་ཉིད་དང་ལྡན་པའི་བླ་མ་དེ་ཡང༌། དུས་གསུམ་གྱི་རྒྱལ་བ་ཐམས་ཅད་ཀྱི་དཀྱིལ་འཁོར་ཆེན་པོ་ཡིན་པས། དེས་ན་བླ་མ་དམ་པ་མཆོད་ན། རྒྱལ་བ་མ་ལུས་པ་མཆོད་པར་འགྱུར་ཏེ། མོས་གུས་བྱས་ཤིང༌། འགྲོ་འཆག་ཉལ་འདུག་སྤྱོད་ལམ་རྣམ་བཞིར། སྣང་སྲིད་ཐམས་ཅད་བླ་མའི་མཚན་ཉིད་དུ་ཤེས་པར་བྱའོ། །གསོལ་བ་བཏབ་ན་ཡང་བཅས་ནི། རྫས་རིམ་པར་བཤམས་པའི་མཆོད་པ་དང༌། ཀུན་ཏུ་བཟང་པོའི་རྣམ་འཕྲུལ་གྱི་མཆོད་པ་འབུལ་བ་ལགས། མཚན་མ་མེད་པའི་མཆོད་པ་ནི། རང་གི་ཉམས་མྱོང་དང་མངོན་པར་རྟོགས་པ། དུས་གསུམ་འཁོར་འདས་ཀྱི་ཐུགས་རྒྱུད་ཞི་ཞིང་མ་སྐྱེས་པའམ། རང་གི་སེམས་ཉིད་སྐྱེ་བ་མེད་པའི་དོན་གྱི་རྒྱུ་དང་དབྱེ་བ་མེད་པར། གཞི་གདོད་མ་ནས་གཅིག་ཏུ་གནས་པ་ལགས། དེ་བླ་མ་དམ་པ་ཆོས་ཀྱི་སྐུར་སྒོམ་ཞིང༌། ཆོས་སྐུ་ལ་ངེས་ཤེས་བསྐྱེད་ཅིང་མོས་གུས་བྱ་སྟེ། དེ་ལ་ཆོས་ཀྱི་སྐུ་གསུང་བ་ལགས། འདི་ལ་ཡོན་ཏན་གྱི་དབང་དུ་བྱས་ན། སངས་རྒྱས་པའི་དུས་སུ། ཇི་ལྟ་བ་མཁྱིན་པའི་ཡེ་ཤེས་ཀྱིས། འཁོར་འདས་ཐམས་ཅད་ཀྱི་ཐུགས་རྒྱུད་ཇི་ལྟ་བ་བཞིན་མཁྱེན་པ་དང༌། ཇི་སྙེད་པ་མཁྱེན་པའི་ཡེ་ཤེས། དེ་དག་གིས་ཆོས་མ་འདྲེས་པ་མཐའ་དག་མཁྱེན་ཅིང་ཐུགས་སུ་ཆུད་པ། གང་གིས་ཀྱང་གོས་པ་མེད་པས། གཙང་བ་གཞིག་ཅིང་གཞོམ་དུ་མེད་པས་དག་པ། ཐམས་ཅད་ལ་བྱམས་ཤིང༌། དེ་ཐམས་ཅད་ངོ་བོ་གནས་པས་བདེ་དང་རྟག་པ། ཡོན་ཏན་ཐམས་ཅད་མཐར་ཕྱིན་པས། ཕ་རོལ་ཏུ་ཕྱིན་པ་གསུང་བ་ལགས། མོས་གུས་ཀྱི་ཆོས་བཞི་ལ། མོས་གུས་ཀྱི་རིག་དྲོད་ལ་གནས་པ་ནི། ཤེས་པ་འཕྲོ་དུས་སུ་ཐུགས་ཀར་མཉམ་པར་བཞག་ཅིང༌། རིག་པ་ཏིད་ལ་རིགས་པ་ཉིད་ཀྱིས་གཙོར་འཛིན་དུ་བྱའོ། །མོས་གུས་ཀྱི་དཔའ་ལ་བསྒྲལ་བ་ནི། ཤེས་པ་གཟེངས་བསྟོད་དེ་མོས་གུས་ཐོད་རྒལ་སྟོང་ཉམས་བྱུང་རྒྱལ་དུ་སྐྱང་ངོ༌།

མོས་གུས་ཀྱི་རིག་པ་ལྷངས་ལ་འདོན་པ་ནི། ཤེས་པ་བག་ལ་ཉལ་དུ་མི་བཏང་བར། རིག་པ་ཧུར་ཕྱུང་སྟེ། བླ་མ་ལ་མོས་གུས་རྗེན་ལྷངས་པ་བྱའོ། །མོས་གུས་གུས་ཀྱི་རིག་པ་ཞུད་དབྱུང་བ་ནི། ཤེས་པ་རང་སར་ལྷོད་ཀྱི་ཀློད་ལ། བློ་རྩལ་མེད་ཀྱི་ངང་ལ་མོས་གུས་དྲན་རིག་ཏུ་ལྷང་ངེ་བྱའོ། །མོས་གུས་ཀྱི་ཡོན་ཏན་གསུམ་ལས། དག་སྣང་ཕྱོགས་མེད་དུ་ཤར་བའི་མོས་གུས་ནི། སྣང་སྲིད་ཐམས་ཅད་བླ་མར་ཤར་ཅིང༌། དེ་ལ་ཆོས་སྐུའི་ངེས་ཤེས་སྐྱེ་བ་ཡིན་གསུང༌། མོས་གུས་ཡོན་ཏན་གྱི་ངར་ཡིན་པས། སྣང་སྲིད་གང་ལའང་ཐོགས་པ་མེད་དེ། ཚུར་ལ་གང་གིས་ཀྱང་ཟིལ་གྱིས་མི་ནོན་པར་འགྱུར་ལ། མོས་གུས་ཀྱི་རྩལ་ཆེན་པོ་གཅིག་བྱུང་བ་ལགས། མོས་གུས་ཀྱི་ཆོས་ནི། སྣང་སྲིད་ཀྱི་ཆོས་ཐམས་ཅད་མོས་གུས་ཀྱི་གྲོགས་འབའ་ཤིག་ཏུ་འཆར་བ་ཡིན་གསུང༌། མོས་གུས་ཀྱི་ལྟ་སྒོམ་སྤྱོད་གསུམ་ནི། མོས་གུས་ཀྱི་རིག་པ་མཐའ་དབུས་མེད་པར་སྒྲོ་འདོགས་ཆོད་པ་ལྟ་བ། དེ་ཉིད་ཉམས་སུ་མྱོང་ཞིང་ཐམས་ཅད་མོས་གུས་སྐྱེ་བ་དང༌། རྐྱེན་གང་གིས་ཀྱང་གཡོ་བ་མེད་པ་སྒོམ་པ། སྣང་སྲིད་ཐམས་ཅད་དེའི་གྲོགས་སུ་ཤར་བ། སྤྱོད་པ་ཡིན་གསུང༌། དོན་རྟགས་སུ་འཁོར་འདས་ཐམས་ཅད་མོས་གུས་ཀྱི་ངང་དུ་རོ་གཅིག་པ་དང༌། རྒྱུ་འབྲས། རྟེན་འབྲེལ་གྱི་ཆོས་ཐམས་ཅད་མངོན་དུ་གྱུར་པ་ལ་སོགས་པ་འབྱུང་ངོ༌། །མོས་གུས་གསང་བ་འདུསཔ་འི་གསང་བསྒྲུབ་རྫོགས་སོ།། །། ༄༅། །ལམ་ཟབ་མོ་བླ་མའི་མོས་གུས་དྲིལ་བསྒྲུབ་བཞུགས་སོ། ན་མོ་གུ་རུ། ཕྱི་ནང་གསང་གསུམ་དེ་བཞིན་ཉིད། །སྤྲུལ་སྐུ་ལོགས་སྤྱོད་ཆོས་ཀྱི་སྐུ། །ངོ་བོ་ཉིད་སྐུ་བླ་མ་ལ། །གསོལ་བ་འདེབས་དེའི་རྣལ་འབྱོར་བྲི། དེ་ལ་འདིར་ཆོས་ཀྱི་རྗེའི་བཞེད་དགོངས་ལ་རྟེན་ཏེ། མོས་གུས་སྲོག་གི་འཁོར་ལོའི་དབང་བཞི་ཐོབ་པའི་རྣལ་འབྱོར་པས། ཕྱི་ནང་གསང་གསུམ་བླ་མ་སྐུ་བཞི་དང་སྦྱར་ནས་ཉམས་སུ་ལེན་པའི་རྣལ་འབྱོར་ལ། དོན་གསུམ་སྟེ། སྦྱོར་བ། དངོས་གཞི།

རྗེས་གསུམ་མོ། དང་པོ་ལུས་བསམ་གཏན་གྱི་ཡན་ལག་ལྔ་དང་ལྡན་པས། སྐྱབས་སུ་འགྲོ་བ་བྱ། བྱང་ཆུབ་མཆོག་ཏུ་སེམས་བསྐྱེད། དེ་ནས་རང་གི་སྤྱི་བོར་སེང་གེའི་ཁྲི་དང༌། པདྨ་ཉི་ཟླའི་ནོར་བུའི་སྟེང་ན་རྩ་བའི་བླ་མ་བསྒོམ། དེའི་སྟེང་ན་ཡར་བླ་མ་བརྒྱུད་པ་ཐམས་ཅད་མུ་ཏིག་གི་རྩར་ལ་རྒྱུས་པ་ལྟར་ཁྲིག་གེ་བཞུགས་པར་བསམ། བདུན་རྣམ་དག་བྱ། གསོལ་བ་བཏབ་པས། ཐམས་ཅད་རིམ་པ་བཞིན་འོད་དུ་ཞུ་ནས། རྩ་བའི་བླ་མ་ལ་ཐིམ་པར་བསམ། དེ་ནས་རྩ་བའི་བླ་མ་ལ་སངས་རྒྱས་རྡོ་རྗེ་འཆང༌། ཆོས་ཀྱི་སྐུ་ཡིན་པའི་ངེས་ཤེས་དང་མོས་གུས་བྱས་ལ། མཆོད་པ་འབུལ་བ་ནི། བདག་གི་ལུས་ངག་ལོངས་སྤྱོད་ཁ་བྱེད་དབང་ཐང་མཐུ་ནུས་རྫས་ཡོ་བྱད། ཕྱི་ནང་གསང་གསུམ་དེ་ཁོ་ན་ཉིད་ཀྱི་མཆོད་པའི་ཞིང་ཁམས་རྣམས་དག་དང་བཅས་པ་འདི། དུས་གསུམ་གྱི་སངས་རྒྱས་ཐམས་ཅད་འདུས་པའི་སྐུ་གསུང་ཐུགས་ལ་འབུལ་ལོ། བསྔོའོ། མཆོད་དོ། ཐུགས་རྗེའི་དབང་གིས་ཡོངས་སུ་བཞེས་སུ་གསོལ། བཞེས་ནས་ཀྱང་བདག་གི་རྒྱུད་ལ་བསོད་ནམས་དང༌། རྟོགས་པ་མཆོག་ཏུ་གྱུར་བ་སྐྱེ་བར་མཛད་དུ་གསོལ། ཞེས་ལན་གསུམ་བརྗོད་པས་མཉེས་པར་བསམ། དེ་ནས་བདག་གིས་ཚེ་འཁོར་བ་ཐོག་མ་མེད་པ་ནས། ཐ་མ་ད་ལྟ་ལ་ཐུག་གི་བར་དུ། ཉོན་མོངས་པ་དུག་གསུམ་དང༌། ལུས་ངག་ཡིད་གསུམ་གྱི་སྒོ་ནས། སྡིག་པ་མི་དགེ་བའི་ལས་བགྱིས་པ། བགྱིད་རྩལ་བ་དང༌། གཞན་བགྱིས་པ་ལ་རྗེས་སུ་ཡི་རང་བ་ཐམས་ཅད་གནོངས་ཤིང་འགྱོད་པའི་སེམས་ཀྱིས་མཐོལ་ཞིང་བཤགས་སོ། །བྱང་ཞིང་དག་ནས་སྐྱོངས་ཤིང་སོར་ཆུད་པར་མཛད་དུ་གསོལ། ཞེས་ལན་གསུམ་བརྗོད་པས། དག་ཅིང་བྱང་བར་བསམ། དེ་ནས་དབང་གི་དོན་ལ་གསོལ་བ་གདབ་པ་ནི། དུས་གསུམ་གྱི་སངས་རྒྱས་ཐམས་ཅད་ཀྱི་སྐུའི་ངོ་བོར་གྱུར་པ། བླ་མ་རིན་པོ་ཆེའི་སྐུ་ལ་གསོལ་བ་འདེབས་སོ། །བདག་གི་ལུས་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག ལུས་སྨིན་གྲོལ་མཐར་ཕྱིན་ནས། རྒྱལ་བའི་སྐུར་དབང་བསྐུར་བར་མཛད་དུ་གསོལ།

ཞེས་ལན་གསུམ་བརྗོད་པས། བླ་མའི་མཛོད་སྤུ་ནས་ཡེ་ཤེས་ཀྱི་འོད་ཟེར་དཀར་པོ་བྱོན་ནས། རང་གི་ལུས་ལ་ཕོག ལུས་ཀྱི་སྡིག་སྒྲིབ་དག་ནས། བུམ་པའི་དབང་ཐོབ་པར་བསམ། ཡང་དུས་གསུམ་གྱི་སངས་རྒྱས་ཐམས་ཅད་ཀྱི་གསུང་གི་ངོ་བོར་གྱུར་པ། བླ་མ་རིན་པོ་ཆེའི་གསུང་དུ་དབང་བསྐུར་བར་མཛད་དུ་གསོལ། ཅེས་ལན་གསུམ་གསོལ་བ་གདབ་པས། བླ་མའི་གསུང་ལས་ཡེ་ཤེས་ཀྱི་འོད་ཟེར་དམར་པོ་བྱོན་ནས། རང་གི་ངག་ལ་ཕོག་པས། ངག་གི་སྡིག་སྒྲིབ་ཐོད་དག་ནས། གསང་བའི་དབང་ཐོབ་པར་བསམ། ཡང་དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས་ཀྱི་ངོ་བོར་གྱུར་པ། བླ་མ་རིན་པོ་ཆེའི་ཐུགས་ལ་གསོལ་བ་འདེབས་སོ། །བདག་གི་ཡིད་ཀྱི་སྡིག་པ་དང་སྒྲིབ་པ་བྱང་ཞིང་དག་ནས། ཡིད་སྨིན་གྲོལ་རྒྱལ་བའི་ཐུགས་སུ་དབང་བསྐུར་བར་མཛད་དུ་གསོལ། ཞེས་ལེན་གསུམ་གསོལ་བ་བཏབ་པས། བླ་མའི་ཐུགས་ལས་ཡེ་ཤེས་ཀྱི་འོད་ཟེར་མཐིང་ཀ་བྱོན་ནས། རང་གི་ཡིད་ལ་ཕོག་ནས། ཡིད་ཀྱི་སྡིག་པ་དང་སྒྲིབ་པ་ཐམས་ཅད་དག་ནས། དབང་གསུམ་ཐོབ་པར་བསམ། ཡང་དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོར་གྱུར་པ། བླ་མ་རིན་པོ་ཆེའི་སྐུ་གསུང་ཐུགས་ལ་གསོལ་བ་འདེབས་སོ། །བདག་གི་ལུས་ངག་ཡིད་གསུམ་གྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་ནས། རྒྱུད་སྨིན་གྲོལ་མཐར་ཕྱིན་ནས། རྒྱལ་བའི་སྐུ་གསུང་ཐུགས་སུ་དབང་བསྐུར་བར་མཛད་གསོལ། ཅེས་ལན་གསུམ་གསོལ་བ་བཏབ་པས། བླ་མའི་སྐུ་གསུམ་ཐུགས་ཀྱི་གསུམ་ནས་འོད་ཟེར་དཀར་དམར་མཐིང་གསུམ་བྱོན་ནས། རང་གི་ལུས་ངག་ཡིད་གསུམ་ལ་ཕོག་པས། ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་ནས། དབང་བཞི་པ་ཐོབ། བླ་མའི་སྐུ་གསུང་ཐུགས་དང་དབྱེར་མེད་དུ་གྱུར་པར་བསམ། གཉིས་པ་རྩ་བའི་བླ་མ་དེ་འོད་ཟེར་ལྔའི་ཚུལ་དུ་གྱུར་ནས། སྤྱི་བོ་ནས་རྩ་དབུ་མའི་ནང་ན་མར་བྱོན། སྙིང་པདྨ་འདབ་བརྒྱད་པའི་དབུས་ཀྱི་ལྟེ་བ་ལ་དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས་ཀྱི་ངོ་བོ་ཡིག་གེ་ཧཱུཾ་མཐིང་ནག་ཡེ་ཤེས་ལྔའི་འོད་འཕྲོ་བ་ཅིག་ཏུ་བསམ།

དེའི་ཕྱོགས་ཀྱི་འདབ་མ་བཞི་ལ། ཨོཾ་ཏྲཾ་ཧྲི་ཨ། བཞི་པ་གཡས་བསྐོར་དུ་ཞུགས་བར་བསམ། མཚམས་བཞིར། ལཾ་ཏཾ། ལཾ་ཏཾ། བཞི་གཡོན་བསྐོར་དུ་བསམ། དེའི་ཕྱི་རོལ་དུ་རིན་པོ་ཆེ་སྣ་ཚོགས་ལས་གྲུབ་པའི་འཁོར་ལོ་རྩིབས་སྟོང་དང་ལྡན་པའི་རྩིབས་རྣམས་ལ། བཀའ་རྒྱུད་བླ་མའི་གསང་མཚན་དང༌། རྩིབས་འཆན་རྣམས་ཡི་དམ་ལྷའི་གཟུངས་སྔགས་རྣམས་བཀོད་ལ། དེ་ལྟ་བུའི་འཁོར་བར་དམིགས་ཤིང༌། གསང་མཚན་གྱི་བསྙེན་པ་འདི་ལྟར་བྱའོ། །ཨོཾ་ན་མོ་རཏྣ་གུ་རུ། བཛྲ་དྷྲི་ག་ཧཱུཾ། ཨོཾ་ན་མོ་རཏྣ་གུ་རུ། པྲཛྙཱ་ཕ་ལ་ཧཱུཾ། ཨོཾ་ན་མོ་རཏྣ་གུ་རུ། ཛྙཱ་ན་སིདྡྷི་ཧཱུཾ། ཨོཾ་ན་མོ་རཏྣ་གུ་རུ། དྷརྨཱ་སིདྡྷི་ཧཱུཾ། ཨོཾ་ན་མོ་རཏྣ་གུ་རུ། བཛྲ་ཀེ་དུ་ཧཱུཾ། ཨོཾ་ན་མོ་རཏྣ་གུ་རུ། མ་ཏི་ཀིརྟི་ཧཱུཾ། ཨོཾ་ན་མོ་རཏྣ་གུ་རུ། བཛྲ་རཱ་ཛ་ཧཱུཾ། ཨོཾ་ན་མོ་རཏྣ་གུ་རུ། རཏྣ་སཱིཾ་ཧ་ཧཱུཾ། ཨོཾ་ན་མོ་རཏྣ་གུ་རུ། གིརྟི་བུ་ཎྱ་ཧཱུཾ། ཨོཾ་ན་མོ་རཏྣ་གུ་རུ། བཛྲ་རཏྣ་ཧཱུཾ། ཨོཾ་ན་མོ་རཏྣ་གུ་རུ། དྷརྨཱ་རཱ་ཛ་ཧཱུཾ། ཨོཾ་ན་མོ་རཏྣ་གུ་རུ། ཨོཾ་ཨཱཿཧཱུཾ། ཞེས་བརྗོད་པར་བྱའོ། །དེ་ནས་རྩ་བའི་བླ་མ་ལ་དམིགས་ནས། རིག་པ་མ་ཡེངས་པའི་ངང་ནས། ལོངས་སྐུའི་གསོལ་འདེབས་འདི་ལྟར་བྱའོ། །ཨོཾ་ཨཱཿཧཱུཾ། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ཕོ་བྲང་མཆོག །སྙིང་ཀ་ཆོས་ཀྱི་འཁོར་ལོའི་དབུས། །མི་འཇིགས་སེང་གེ་པདྨ་དང༌། །ཉི་ཟླ་ནོར་བུའི་གདན་སྟེངས་ན། །རང་གི་སེམས་ཀྱི་ངོ་བོའི་རྟེན། །རྩའི་དངས་མ་ཡི་གེ་ཧཱུཾ། །དངས་མ་གསུམ་གྱི་རང་བཞིན་ཉིད། །ཡེ་ཤེས་ལྔའི་འོད་འཕྲོ་བ། །དེ་ནི་སངས་རྒྱས་ཐམས་ཅད་དང༌། །རྒྱལ་བ་རིགས་ལྔ་ཧེ་རུ་ཀ། །དབྱེར་མེད་དྲུག་པ་རྡོ་རྗེ་འཆང༌། །ཐམས་ཅད་འདུས་པ་རང་གི་སེམས། རང་སེམས་བླ་མ་རིན་པོ་ཆེ། །ལོངས་སྤྱོད་རྫོགས་པའི་སྐུ་གསུང་ཐུགས། །ལྷུན་གྱིས་གྲུབ་པའི་ཚུལ་དུ་བཞུགས། །རྩའི་དངས་མ་ཡི་གེ་ཧཱུཾ། ཧཱུཾ་གི་རྣམ་པ་བླ་མའི་སྐུ། །བླ་མའི་སྐུ་ལ་གསོལ་བ་འདེབས། །ཞེ་སྡང་དག་པར་བྱིན་གྱིས་བརློབས། །དེ་དང་དབྱེར་མེད་རྒྱུ་བ་ཡིན། །ཟག་མེད་ཐིག་ལེ་བླ་མའི་ཐུགས། །བླ་མའི་ཐུགས་ལ་གསོལ་བ་འདེབས། །འདོད་ཆགས་དག་པར་བྱིན་གྱིས་རློབས། །དངས་མ་གསུམ་གྱི་བླ་མ་ལ། །སྐུ་གསུང་ཐུགས་ཀྱི་མོས་གུས་ཀྱི། །འཁྱེར་སོ་གསུམ་དུ་གསོལ་བ་འདེབས། །སྒོ་གསུམ་དག་པར་བྱིན་གྱིས་རློབས། །ཡི་གེ་ཧཱུཾ་གི་བླ་མ་ལ། །གཉིས་འཛིན་མེད་པའི་མོས་གུས་ཀྱིས། །ཡེངས་པ་མེད་པར་གསོལ་བ་འདེབས། །རྒྱུན་ཆད་མེད་པར་བྱིན་གྱིས་རློབས། །ཉམས་མྱོང་སྲོག་གི་བླ་མ་ལ། །ཞེན་ཆགས་མེད་པའི་མོས་གུས་ཀྱིས། །སྤྱོད་ལམ་རྣམ་བཞིར་གསོལ་བ་འདེབས། །འབྲལ་མེད་འཁོར་ལོར་བྱིན་གྱིས་རློབས། །ལོངས་སྤྱོད་རྫོགས་སྐུའི་བླ་མ་ལ། །སྐུ་གསུམ་ལྷུན་གྲུབ་མོས་གུས་ཀྱིས། །མི་ཟད་འཁོར་ལོར་གསོལ་བ་འདེབས། །འགྲོ་དོན་རྫོགས་པར་བྱིན་གྱིས་རློབས། །ཞེས་གསོལ་བ་བཏབ་ཅིང་དོན་ལ་མཉམ་པར་བཞག

།གསུམ་པ་དེ་ནས་འཁོར་ལོའི་རྩིབས་འཆན་གྱི་བླ་མ་ཡི་དམ་གྱི་གསང་མཚན་རྣམས། །དབུས་ཀྱི་རྩ་བའི་བླ་མ་འདུས་པ་དང༌། བླ་མའི་སྐུ་ལས་འོད་ཟེར་འཕྲོས་པས། ཕྱོགས་ཀྱི་རིགས་ལྔའི་ས་བོན་ལ་ཕོག དེ་ལས་སོ་སོར་ཁ་དོག་དང་འོད་ཟེར་ཕྱོགས་ཐམས་ཅད་དུ་འཕྲོས་པས། །ཕྱི་ནང་སྣོད་བཅུད་ཐམས་ཅད་རིགས་ལྔར་གྱུར་ཏེ། དེ་དག་ཚུར་འདུས་པ་ལས། སོ་སོའི་ས་བོན་ལ་ཕོག་པས། །ས་བོན་རྣམས་རྩ་བའི་བླ་མ་ལ་ཐིམ་ནས། །བླ་མའི་སྐུ་གསུང་ཐུགས་གཉིས་སུ་མེད་པའི་ཡེ་ཤེས་དང༌། རང་གི་སེམས་ཕྱག་རྒྱ་ཆེན་པོ་དང་དབྱེར་མེད་པའི་དོན་ལ་མཉམ་པར་བཞག་ལ། ཡང་གསོལ་བ་འདི་ལྟར་གདབ་བོ། །ཨོཾ་བླ་མ་རང་སེམས་སངས་རྒྱས་གསུམ། །གཅིག་ཏུ་གྱུར་པའི་ངོ་བོས་སྟེ། །སྐྱེ་འགག་གནས་པ་གསུམ་དང་བྲལ། །སྨྲ་བསམ་བརྗོད་པའི་ཡུལ་ལས་འདས། །ལྷུན་གྱིས་གྲུབ་ཅིང་གདོད་ནས་དག །གཉུག་མ་ངོ་བོ་ཉིད་ཀྱིས་སྟོང༌། །ཟབ་ཅིང་འོད་གསལ་འདུས་མ་བྱས། །ཐུགས་རྗེ་ཡེ་ཤེས་ལྔ་དང་ལྡན། །ཡོན་ཏན་ཕྲིན་ལས་ཐོགས་པ་མེད། །རྩོལ་མེད་འགྲོ་དོན་ལྷུན་གྲུབ། རང་སེམས་བླ་མ་རིན་པོ་ཆེ། །ཆོས་ཀྱི་སྐུའི་སྐུ་གསུང་ཐུགས། །སྤྲོས་བྲལ་ཆོས་ཀྱི་དབྱིངས་ན་བཞུགས། །རིག་སྟོང་འཕོ་འགྱུར་མེད་པ་ཡིན། །དོན་དམ་ཆོས་ཉིད་བླ་མའི་སྐུ། །བླ་མའི་སྐུ་ལ་གསོལ་བ་འདེབས། །གཉིས་སུ་མེད་པར་བྱིན་གྱིས་རློབས། །གསལ་སྟོང་ཟུང་དུ་ཆུད་པ་ཡི། །གཉིས་མེད་ཡེ་ཤེས་བླ་མའི་གསུང༌། །བླ་མའི་གསུང་ལ་གསོལ་བ་འདེབས། །ཐ་དད་མེད་པར་བྱིན་གྱིས་རློབས། །བདེ་སྟོང་ཟག་པ་མེད་པ་ཡི། །ལྷན་ཅིག་སྐྱེས་པ་བླ་མའི་ཐུགས། །བླ་མའི་ཐུགས་ལ་གསོལ་བ་འདེབས། །དབྱེ་བ་མེད་པ་བྱིན་གྱིས་རློབས། །རིག་པ་གསལ་སྟོང་བླ་མ་ལ། །དངོས་གཟུང་མེད་པའི་མོས་གུས་ཀྱི། །གསལ་ལེ་སིང་ངེར་གསོལ་བ་འདེབས། །སྒྲིབ་གཡོག་མེད་པར་བྱིན་གྱིས་རློབས། །སྐྱེ་འགག་བྲལ་བའི་བླ་མ་ལ། །རང་ངོ་ཤེས་པའི་མོས་གུས་ཀྱིས། །སྒྲོ་འདོག་ཆོད་པར་གསོལ་བ་འདེབས། །རྩ་བྲལ་རྟོགས་པར་བྱིན་གྱིས་རློབས། །སྣང་བ་སྣ་ཚོགས་བླ་མ་ལ། །དགག་བསྒྲུབ་མེད་པའི་མོས་གུས་ཀྱིས། །དུ་མ་རོ་གཅིག་རྟོགས་ཟུང་འཇུག་ཆེན་པོར། །ཡེ་སངས་ཆེན་པོའི་བླ་མ་ལ།

བློ་འདས་ཆེན་པོའི་མོས་གུས་ཀྱི། །དམིགས་པ་མེད་པར་གསོལ་བ་འདེབས། །དགོས་འདོད་འབྱུང་བར་གསོལ་བ་འདེབས། །ཞེས་གསོལ་བཏབ་ཅིང༌། ཡེངས་པ་མེད་པའི་བརྩོན་འགྲུས་ཆེན་པོས་ཉམས་སུ་བླངས་པ་ནམ་དངོས་གཞིའོ། །གསུམ་པ་རྗེས་ནི། ཐུན་འཚམས་སུ་བསྔོ་བ་དང་སྨོན་ལམ་གྱིས་རྒྱས་འདེབས་པའོ། །སྤྱོད་ལམ་གྱི་རྣལ་འབྱོར་ལ་གསུམ་མོ། །སྤྱོད་ལམ་རྣམ་གཞི་གང་གི་དུས་སུ་ཡང༌། སྣང་བ་ཐམས་ཅད་བླ་མའི་སྐུ་སྣང་སྟོང་ཟུང་འཇུག །གྲགས་པ་ཐམས་ཅད་བླ་མའི་གསུང་གྲགས་སྟོང༌། དྲན་རྟོགས་ཐམས་ཅད་བླ་མའི་ཐུགས་རིག་སྟོང་ཟུང་འཇུག །འདོར་ན་སྐུ་གསུང་ཐུགས་ཀྱི་འཁྱེར་སོ་འདི་རྣམས་དང་མ་བྲལ་བར་བྱའོ། །དེ་རྣམས་ནི་ཐུན་དྲུག་གམ་བཞི་ལ་སོགས་པ་ཉམས་སུ་ལེན་པའི་འཚལ་ལོ། །སྤྱིར་ན་ཐེག་པ་ཆེན་པོ་གསང་སྔགས་ཀྱི་བཞེད་ཀྱི། །བླ་མའི་སྐུ་གསུང་ཐུགས་ཀྱི་དབང་ཐོབ་ཕྱིན་ཆད། སྣང་བ་ཐམས་ཅད་བླ་མར་མ་གྱུར་པ་གང་ཡང་མེད་པས། །འགྲོ་འཆག་ཉལ་འདུག་དེ་རྣམས་ཀྱིས་སྦྱོར་དངོས་རྗེས་གསུམ་གྱི་སྒོ་ནས། མན་ངག་དངོས་བསྟན་ཟིན་ཏོ། སྤྱིར་བླ་མའི་དབྱེ་བ་ལ་བཞི་ཡིན་ཏེ། ཕྱི་གདུལ་བྱ་ངོར་སྣང་གི་བླ་མ། ནང་གསང་སྔགས་རང་རྒྱུད་ཀྱི་བླ་མ་གསང་བ་རང་སེམས་ཆོས་སྐུའི་བླ་མ། དེ་ཁོ་ན་ཉིད་སྣང་བ་སྣ་ཚོགས་ཀྱི་བླ་མའོ། །སྣང་བ་སྣ་ཚོགས་ཀྱི་བླ་མ་ནི། ཕྱི་སྣང་བ་དབང་པོ་ལྔའི་ཡུལ་ཕྲ་བ་དང་རག་པ་ཐམས་ཅད་དང༌། ནང་ཡུལ་ཉོན་མོངས་པའི་རྣམ་པར་རྟོག་པ། གསང་བ་ན་ཚ་དང་ཆོ་འཕྲུལ། ཡིད་ཀྱི་སྤྱོད་ཡུལ་བདེ་བ་དང་སྡུག་བསྔལ་ཐམས་ཅད་དྲིན་ཅན་བླ་མ་ཡིན་ཏེ། ཅིའི་ཕྱིར་ན། ལ་ཉམས་སུ་ལེན་པའི་གང་ཟག་བརྩོན་འགྲུས་དང་ལྡན་པ་རྣམས་ལ། སྣང་བ་སྣ་ཚོགས་སུ་འཆར་བ་འདི་དག་ཐམས་ཅད་ཉམས་མྱོང་གི་གསལ་འདེབས་དང༌། སེམས་ཉིད་ཀྱི་ངོ་སྤྲོད་དུ་ལྷན་འཆར་བས་ནི། དེ་བས་ལྷག་པའི་བླ་མ་གཅིག་ལོགས་ན་མེད་པས། བླ་མ་ཞེས་བྱ་སྟེ། རྗེ་ཏི་ལོ་པས། སྐྱེ་མེད་སྟོན་པའི་སློབ་དཔོན་དུ།

སྣང་བ་དཀར་དམར་ཤར་ཙམ་ན། ཤེས་པ་བྱ་རོག་གཟིངས་ལྟར་ཐོང༌། །འདོད་ཡོན་སྤྱོད་ཅིག་ན་མོ་པ། །རྗེ་བཙུན་གྱི་ཞལ་ནས། འདྲེར་འཛིན་གྱི་རྣམ་རྟོག་རིན་པོ་ཆེ། །སྐྱེ་མེད་ཀྱི་གསལ་འདེབས་ངོ་མཚར་ཆེ། །ཞེས་པ་དང༌། ཆོས་རྗེའི་ཞལ་ནས། བཀའ་དྲིན་ཅན་གྱི་བླ་མ་དེ། བསོད་ནམས་བསགས་པའི་སྣང་བར་ཤར། ཞེས་གསུངས་པས་དེའི་དོན་གོ་བར་བྱའོ། །དོན་གོ་བར་བྱས་ནས་ཉམས་ཀྱི་གསོལ་བ་འདེབས་འདི་ངོ་བོ་ཉིད་ཀྱི་སྐུའི་གསོལ་འདེབས་སོ། །དེ་ལྟར་བླ་མ་ལ། ཕྱི་འདུལ་བྱར་ངོར་སྣང་གི་བླ་མ་ལ་གསོལ་བ་བཏབ་ཅིང་མོས་གུས་བྱས་ལ། ནང་སྔགས་རང་རྒྱུད་ཀྱི་བླ་མ་ལ་མཉམ་པར་བཞག་ཅིང་ཉམས་སུ་བླང༌། གསང་བ་རང་སེམས་ཆོས་སྐུའི་བླ་མ་ལ་ངེས་ཤེས་བསྐྱེད་ཅིང༌། སྒོ་འདོགས་བཅད་ཅིང་མཉམ་པར་བཞག་གོ། །དེ་དག་ཐམས་ཅད་ཀྱི་སྐབས་སུ་ཐུན་མཚམས་སུ་སྣང་བ་སྣ་ཚོགས་ཀྱི་བླ་མ་ལ་བོགས་འདོན་པ་གང་ཤར་བླ་མར་ཤེས་པར་བྱའོ། །དེ་ལྟར་ཉམས་སུ་ལེན་པ་ལ། །མོས་གུས་བླ་མའི་ལམ་ཞེས་བྱའོ། །མོས་གུས་ལ་བཞི་སྟེ། ཕྱི་གདུང་བའི་མོས་གུས་ནི། གདུང་ཤུགས་འདོན་གསོལ་བ་འདེབས་པ་ནི། ནང་དུ་དམིགས་པའི་མོས་གུས་ནི། བླ་མའི་སྐུ་ལ་དམིགས་པ་མ་ཡེངས་པ་གཏོད་པའོ། །གསང་བ་མཉམ་བཞག་གི་མོས་གུས་ནི་བླ་མའི་ཐུགས་དང༌། རང་གི་སེམས་གཉིས་ཕྱག་རྒྱ་ཆེན་པོའི་ངང་དུ། དབྱེར་མེད་དུ་འཇོག་པའོ། དེ་ཁོ་ན་ཉིད་རྗེས་བསྐྱོང་གི་མོས་གུས་ནི། རྗེས་ཀྱི་མོས་གུས་སེམས་ཉིད་ཀྱི་ངོ་བོ་ཉིད་ཀྱི་ངོ་སྤྲོད་དུ་ན་ལྷན་ལྷན་ཤེས་པར་བྱ་བ་ནི། ཤིན་ཏུ་ཡང་བཅས་པའི་མོས་གུས་ཏེ། མདོར་ན་མོས་གུས་ཞེས་པ་ནི། བླ་མ་རང་སེམས་དབྱེར་མེད་པའི་ཉམས་མྱོང༌། སྲོག་ཅེས་པ་ནི། རང་ཉིད་ཉམས་མྱོང་དེ་རང་གི་སྲོག་ཡིན་པས། སྲོག་ཅེས་བྱའོ། །འཁོར་ལོ་ཅེས་པ་ནི། རང་གི་ཉམས་མྱོང་དེ་རྒྱུན་ཆད་མེད་པར་དགོས་པས་ན་འཁོར་ལོ་ཅེས་བྱའོ། །དེ་ནས་མོས་གུས་སྲོག་གི་འཁོར་ལོ་ཞེས་བྱའོ། །དེ་ལྟར་བཞིས་ཉམས་སུ་བླངས་ན་བླ་མ་དམ་པའི་སྐུ་གསུང་ཐུགས་ཐོབ་སྟེ།

འགྲོ་དོན་བླ་མ་དམ་པི་སྐུ་གསུངས་ཐུགས་དགྱེས་པར་བྱེད་པ་ཡིན་ཏེ་མངོན་སུམ་ན་གསལ་ལོ། །དེ་ནི་གཞི་ལམ་འབྲས་བུའམ་ཡིན་ནོ། །གསང་སྔགས་རྡོ་རྗེ་ཐེག་པའི་ཚེ་གཅིག་ལུས་གཅིག་གིས་སངས་རྒྱས་བར་བྱེད་པ་དེ་ལམ་ཟབ་མོས་གུས་ལ་ཡོད་པའོ། །ཨེ་མ་ངོ་མཚར་མི་ཆེའམ། མོས་གུས་སྲོག་གི་འཁོར་ལོ་ཡི། གསོལ་འདེབས་ནོར་བུའི་ཕྲིང་བ་འདི། བདག་གིས་སྦྱར་བའི་བསོད་ནམས་དེས། རང་སེམས་བླ་མའི་དོན་རྟོགས་ཤོག །འདི་ཉིད་དོན་དང་འགལ་བ་དང༌། འཕྲུལ་པར་གྱུར་པ་ཅི་མཆིས་པ། །མཁའ་འགྲོ་རྣམས་ལ་བཟོད་གསོལ་ནས། །ཆོས་ཀྱི་དབྱིངས་སུ་བཤགས་པར་བགྱི། །དམ་ཆོས་འདི་ཉིད་མ་ཐོབ་ཅིང༌། །དོན་མ་གོ་བ་གང་ཟག་གི། །ལག་ཏུ་ཡི་གེ་མི་འཁྱར་བ། །དེ་ནི་འདིའི་བཀའ་རྒྱའོ། །བླ་མའི་རྣལ་འབྱོར་གསོལ་འདེབས་དང༌། །སྒོམ་དོན་ཟུང་དུ་འབྲེལ་བ་ལ། རྣམ་ཡིད་བཞིན་ནོར་བུ་ཞེས། །སྣང་སྲིད་བླ་མའི་ལམ་འཁྱེར་འདི། །ཤཱཀྱའི་ལྡུམ་བུ་རཏྣའི་མིང་ཅན་གྱིས། །གངས་རིའི་བཀའ་རྒྱལ་པོ་ཏེ་སེའི་ལྷ་མགུལ་དུ། །ཡི་གེ་བཀོད་པ་འདི་ནི་ཡོངས་རྫོགས་སོ། །འདིས་ཀྱང་བསྟན་པ་དང་སེམས་ཅན་ལ་ཕན་ཐོགས་རྒྱ་ཆེན་པོ་འབྱུང་བར་གྱུར་ཅིག། །།

༄༅། །མོས་གུས་གསང་བ་འདུས་པའི་ཡིག་ཆུང་བཞུགས་སོ། རྒྱལ་བ་རིམ་བརྩིགས་ངོ་བོ་ཅིག་པ་ལ་བསྡུས་ལ། ངོ་བོ་ཅིག་པའི་སྤྱིའི་ཨོཾ་ལས་ཡེ་ཤེས་ཀྱི་འོད་ཟེར་དཀར་པོ་འཕྲོས། རང་གི་ལུས་ལ་ཕོག ལུས་ཀྱི་སྒྲིབ་པ་དག་པར་བསམ། མགྲིན་པའི་ཨཱཿལས་འོད་ཟེར་དམར་པོ་འཕྲོས། རང་གི་མགྲིན་པར་ཕོག །ངག་གི་སྒྲིབ་པ་དག་པར་བསམ། ཐུགས་ཀའི་ཧཱུཾ་ལས་འོད་ཟེར་སྔོན་པོ་འཕྲོས། རང་གི་སྙིང་གར་ཕོག རང་གི་ཡིད་ཀྱི་སྒྲིབ་པ་དག་པར་བསམ། སྐུ་གསུང་ཐུགས་ལས་བྱུང་བའི་འོད་ཟེར་དཀར་དམར་མཐིང་གསུམ་པོ་དེ་པད་ཀྱིས་ཆད་ནས་བྱུང་བས་དོད་རང་གི་ལུས་ངག་ཡིད་གསུམ་ལ་ཕོག ལུས་ངག་ཡིད་གསུམ་ཆ་མཉམ་གྱི་སྡིག་སྒྲིབ་དག་པར་བསམ། དེ་རྣམས་དབང་བཞིའི་ངོ་བོ། །གནས་ས་གའུ་ཁ་སྦྱོར་གྱི་མན་ངག་ནི། རང་གི་འོག་ཏུ་འབྱུང་བ་སའི་ངོ་བོ་རིན་པོ་ཆེ་གསརེ་ལས་གྲུབ་པའི་འཁོར་ལོ། གའུའི་མ་ཁེབས་ཀྱི་དབྱིབས་ལྟ་བུ་ཅིག་བསམ་ལ། རང་གི་སྟིང་དུ་འབྱུང་བ་ནམ་མཁའི་ངོ་བོ་རཏྣ་དངུལ་ལས་གྲུབ། གའུའི་ཁ་ཁེབས་ལྟ་བུ་གཅིག་བསམ་ལ། དེ་གཉིས་ཁ་སྒྲིགས་པའི་ནང་དུ། རང་གི་ལུས་འདི་དངོས་གྲུབ་པ་མེད་པའི་སྟོང་པ་ཉིད་དུ་བསམ་ལ། གའུའི་མ་གདན་གྱི་དཀྱིལ་དུ་མ་ལས་ཉི་མའི་དཀྱིལ་འཁོར་དམར་སྐྱིལ་ལེ་གཅིག་གི་དབུས་སུ། ཨ་དམར་པོའི་མཐའ་མ་ན་ཕར། ཀཱ་ལི་དམར་པོ་སོར་བཞི་གཡོན་སྐོར་དུ། ལྕགས་བསྲེགས་ཀྱི་མདོག་ལྟ་བུ་དམར་རམ་མེ་བསྒོར་ནས་ཡོད་པར་བསམ། གའུའི་ཡ་ཁེབས་ཀྱི་དཀྱིལ་དུ། ཨ་ལིས་ཟླ་བའི་དཀྱིལ་འཁོར་ཉ་གང་བ་ལྟ་བུ་དཀར་སྐྱིལ་ལེ་བ་ཅིག་གིས་དབུས་སུ་ཧཾ་དཀར་པོའི་མཐའ་མ་ན་ཕར། ཨཱ་ལེ་དཀར་པོ་ཉིས་འགྱུར་དུ། གཡས་བསྐོར་དུ་དུང་གི་ཡི་གེ་ལྟ་བུ་དཀར་རམ་མེ་ཡོད་པར་བསམ། དེ་གཉིས་ཀྱི་དབུས་སུ་སྙིང་གི་ཐད་ཀ་ཙམ་དུ། སྲོག་གི་འཁོར་ལོ་གཞུང་བཞིན་དུ་བསམ་ཞིང༌། དེའི་དབུས་སུ་ཧཱུཾ་ཡེ་ཤེས་ལྔ་ལྡན་བསམ། དེ་ནས་གཞུང་ན་ཡར་སྲོག་ཤིང་གི་ཚུལ་དུ། རྩ་དབུ་མའི་རྣམ་པ་ཕྱི་དཀར་ལ་ནང་དམར་བ།

སྦོམ་ཕྲ་མདའ་གཉུག་ཙམ་སྣང་བའི་གཟུགས་སུ་གྲུབ་པ་ལ། རེག་པའི་རྫས་སུ་མ་གྲུབ་པ། མཇའི་རྣམ་པ། ཡར་སྣང་ཡར་གྱི་ཧཾ་ལ་ཟུག་པ། མར་སྣང་མར་གྱི་ཨ་དམར་པོ་ལ་ཟུག་པ་ཅིག་ཏུ་བསམ་ལ། དེའི་ནང་ནས་སྲོག་འཁོར་གྱི་དམིགས་པ་དང༌། བསྙེན་པ་བྱས་པས། ཧཱུཾ་ལས་ཡེ་ཤེས་ལྔའི་འོད་ཟེར་ཁ་དོག་ལྔ་འཕྲོས་པས། གའུའི་ནང་ཐམས་ཅད་འཇའ་འོད་ཀྱི་རྣམ་པས་ཁྲིག་གིས་ཁེངས་པར་བསམ་ལ་མཉམ་པར་བཞག རྗེ་ཐུན་མཚམས་སུ་རང་གི་ལུས་སུ་དཀྲོངས་ཀྱིས་གྱུར་པ་ལས། གའུའི་ཡ་ཁེབས་ཟླ་བའི་དལ། ཨ་ལི་དང་བཅས་པ་འོད་དུ་ཞུ་ནས། སྤྱི་བོའི་ཧཾ་ལ་ཐིམ། གའུའི་མ་ཁེབས་ཉི་མའི་དལ། ཀཱ་ལི་དང་བཅས་པ་འོད་དུ་ཞུ་ནས། ལྟེ་བའི་ཨ་ལ་ཐིམ་པས། སྲོག་འཁོར་གྱི་དམིགས་པ་ལས་མ་ཡེངས་པའི་ངང་ནས། གསང་བ་ཡེ་ཤེས་མཆོག་གི་གསོལ་འདེབས་དང༌། ནམ་མཁའ་དབྱིངས་ཀྱི་གསོལ་འདེབས་ལ་སོགས་པ་མན་ངག་ལས་འབྱུང་བ་རྣམས་ཉམས་སུ་བླང་ངོ༌། །དེ་ལྟར་ཉམས་སུ་བླངས་པས། སྒོ་གསུམ་ལ་བར་ཆད་མི་འབྱུང་བ་དང༌། དམིགས་པ་གསལ་ཞིང་མོས་གུས་ལ་བོགས་ཐོན་པའི་དགོས་པ་ཡོད་དོ། །ངེས་དོན་སྐུ་གསུང་ཐུགས་ལ་སྦྱོར་ན། ལུས་ཡི་དམ་གྱི་ལྷ་སྣང་སྟོང་ཟུང་འཇུག་ཏུ་སྒོམ་པ་ནི། ཨཱ་ལི་ཀཱ་ལིས་ངག་གི་བར་ཆད་བསྲུང་བ་ཡིན་ལ། དེ་ཐ་མལ་དུ་སོང་བའམ། སྒྲ་གྲགས་སྟོང་ཡ་བྲལ་བའམ། རླུང་རིག་དབྱེར་མེད་དུ་མ་ཤེས་ན་ཨ་ལི་མ་ཡིན་ཏེ། ངག་བར་ཆོད་ཀྱི་དབང་དུ་སོང་བའོ། །ཡིད་བླ་མའི་ཐུགས་རང་རིག་སྟོང་ཟུང་འཇུག་ཏུ་སྒོམ་པ་ནི། །འོད་ཟེར་གྱིས་ཡིད་ཀྱི་བར་ཆོད་བསྲུང་བ་ཡིན་ལ། ཐ་མལ་དུ་སོང་བའམ། རིག་སྟོང་ཡ་བྲལ་ན་འོད་ཟེར་མ་ཡིན་ཏེ། ཡིད་བར་ཆོད་ཀྱི་དབང་དུ་སོང་བའོ། །དེས་ན་སྐུ་གསུང་ཐུགས་ཀྱི་འཁྱེར་སོ། །ཟུང་འཇུག་གསུམ་པོ་ཡིད་ལ་གནས་ནས། ཐ་མལ་དང༌། ཡ་བྲལ་གྱིས་བར་མ་ཆོད་པར་བྱས་ནས། མཆོད་པ་རྒྱུན་དུ་འབུལ་བར་བྱའོ། གསུང་ངོ༌། ཨི་ཐི། ཨོཾ་ཨཱཿན་མོ་རཏྣ་གུ་རུ།་་་་་སྐུ་གསུང༌། བཛྲ་དྷཱ་ར་སིདྡྷི་ཕ་ལ་ཧཱུཾ།་་་་་ཕྱག་འཚལ་ལོ།

ཨོཾ་ཨཱཿན་མོ་རཏྣ་གུ་རུ།་་་་་རྡོ་རྗེ་འཆང༌། དངོས་གྲུབ་སྩོལ། པྲཛྙཱ་་་་་ཤེས་རབ་བཟང་པོ་ཕ་ལ་སིདྡྷཱི་ཧཱུཾ། ཨོཾ་ཨཱཿན་མོ་རཏྣ་གུ་རུ། ཛྙཱ་ན་སིདྡྷཱི་་་་་་ཡེ་ཤེས་དངོས་གྲུབ་ཕ་ལ་ཧཱུཾ། ཨོཾ་ཨཱཿན་མོ་རཏྣ་གུ་རུ། དྷརྨཱ་མཏི་་་་་་མར་པ་ཆོས་ཀྱི་བློ་གྲོས་ཕ་ལ་ཧཱུཾ། བཛྲ་དྷཱ་་་་་་མི་ལ་རྡོ་རྗེ་རྒྱལ་མཚན་ཛ། པུ་ཎྱ་རཏྣ་་་་་་རྒན་པོ་པ་བསོད་ནམས་རིན་ཆེན། བཛྲ་ར་ཛ། རཏྣ་ཤྲི།་་་་་འབྲི་གུང་པ་རིན་ཆེན་དཔལ། ཀིརྟི་སཾ་་་་་གྲགས་པ་འབྱུང་གནས། རཏྣ་བཛྲ་་་་་་རིན་ཆེན་རྡོ་རྗེ། ཀཱིརྟི་ཛྙཱན་་་་་་གྲགས་པ་ཡེ་ཤེས། ཀིརྟི་དྷྭ་ཛ། ཀཱིརྟི་པྲཛྙི་་་་་་གྲགས་པ་རྒྱལ་མཚན། གྲགས་པ་ཤེས་རབ། ཀིརྟི་བོ་དྷི་་་་་་གྲགས་བྱང་ཆུབ། པུ་ཎྱ་ཀི་རྟི་་་་་་བསོད་ནམས་གྲགས་པ། ཤྲཱི་མན་ཀཱི་རྟི་་་་་་དཔལ་ལྡན་གྲགས་པ། དྷརམ་ཀཱིརྟི་ཛྙཱ་ན་ཤྲཱི་བྷ་དྲ་་་་་་ཆོས་ཀྱི་གྲགས་པ་ཡེ་ཤེས་དཔལ་བཟང་པོ། སིཾ་ཧ་དྷཱ་ཛ་་་་་་རྟོགས་ལྡན་སེང་གེ་རྒྱལ་མཚན། རཏྣ་ཀུ་མ་ར་ཨཱནནྡ་ཀུ་མ་ར་་་་་རིན་ཆེན་གཞོན་ནུ་ཀུན་དགའ་གཞོན་ནུ། དྷརྨཱ་ཤྲཱི་བྷ་དྲ་་་་་་ཆོས་དཔལ་བཟང་པོ། ཨོཾ་ཨཱཿན་མོ་རཏྣ་གུ་རུ།་་་་་འདི་དང་བྲི་གུང་རིན་ཆེན་ཡན་གོང་དང་འདྲའོ། པུ་ཎྱ་ཀིརྟི་སིདྡྷཱི་ཕ་ལ་ཧཱུཾ་་་་་་དབོན་པོ་བསོད་ནམས་གྲགས། བཛྲ་ཀཱིརྟི་སིདྡྷི་ཕ་ལ་ཧཱུཾ།་་་་་གཅུང་རྡོ་རྗེ་གྲགས། རཏྣ་སིང་ཧ་སིདྡྷི་ཕ་ལ་ཧཱུཾ་་་་་་ཐོག་ཁ་བ་རིན་ཆེན་སེང་གེ། ཀཱིརྟི་པུ་ཎྱ་སིདྡྷཱི་ཕ་ལ་ཧཱུཾ།་་་་་མཚམས་བཅད་གཅད་པ་བསོད་ནམས། བཛྲ་རཏྣ་སིདྡྷི་ཕ་ལ་ཧཱུཾ་་་་་་རྡོ་རྗེ་རིན་ཆེན། པུ་ཎྱ་བྷ་དྲ་སིདྡྷི་ཕ་ལ་ཧཱུཾ།་་་་་བརྒྱད་པ་བསོད་ནམས་བཟང་པོ། དྷརྨཱ་ཀེ་ཏུ་སིདྡྷཱི་ཕ་ལ་ཧཱུཾ།་་་་་ཆོས་རྒྱལ་མཚན། སིང་ཧ་ཀེ་ཏུ་སིདྡྷི་ཕ་ལ་ཧཱུཾ་་་་་་སེང་གེ་རྒྱལ་མཚན། །། །། ༄༅། །བཅུ་ཆོས་གསུམ་ཆོས་དང་ཟབ་ཆོས་ཀྱི་ཆོས་སྐོར་རྣམས་ཚང་བར་བཞུགས་པ་ལགས་སོ། ། ནོ་མོ་རཏྣ་གུ་རུ།

བླ་མ་དམ་པ་རྣམས་དང༌། ཡི་དམ་མཁའ་འགྲོའི་ཚོགས་རྣམས་གུས་པར་ཕྱག་འཚལ་གསོལ་བ་འདེབས་སོ། །དེ་ལ་དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོ་གྱུར་པ་བླ་མ་རིན་པོ་ཆེའི་ཞལ་ནས། ཟབ་པ་དང་རྒྱ་ཆེ་བའི་ཆོས་རིན་པོ་ཆེ་བྱེད་པ་ལ། རང་ཉིད་སྟན་བདེ་བ་ལ་འདུག་ལ། མདུན་དུ་རས་ལ་སོགས་པའི་སྟེང་དུ། དམར་གཏོར་གསུམ། དཀར་གཏོར་གཅིག བགེགས་གཏོར་ཅིག་དང་ལྔ་བྱ། གཞན་ཡང་ཚོགས་ཀྱི་འཁོར་ལོའི་ཡོ་བྱད་དང༌། སྤོས་མེ་དང་བུར་ཆུ་ལ་སོགས་པ་སྟ་གོན་བྱ། སློབ་དཔོན་ལ་ཕྱག་རྟེན་བཏང༌། ཕྱག་ལེན་གསུམ་དང་གསོལ་བ་ལན་གསུམ་གདབ། དེ་ནས་རང་རང་གི་སྟན་ལ་འདུག་ཏེ། དེ་ནས་ཐུགས་བསྐྱེད་མཛད། དེ་ཡང་བདག་དང་བདག་ཅག་ཐམས་ཅད་ལ་སྡང་བར་བྱེད་པའི་དགྲ། གནོད་པར་བྱེད་པའི་བགེགས། ཐར་པ་དང་ཐམས་ཅད་མཁྱེན་པའི་ཡེ་ཤེས་བར་དུ་གཅོད་པའི་མི་དང་མི་མ་ཡིན་པ་ཐམས་ཅད་མ་ཡིན་ཨང་སྙམ་དུ་བསམ། ཡུལ་འདི་ན་གནས་པའི་གནས་པོ་ཆེན་པོ་བཞི་བདག་བྱང་ཆུབ་སེམས་དཔའ་རྣམས་ཀྱང༌། བདག་གི་མ་ཡིན་ཨང་སྙམ་དུ་བསམ། མ་འདི་དག་གིས་གཙོ་བྱས་པའི་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། མྱུར་དུ་བླ་ན་མེད་པའི་བྱང་ཆུབ་རིན་པོ་ཆེ་ཐོབ་པར་བྱ། དེའི་ཆེད་དུ། སོ་སོའི་ཐུགས་དམ་ལ་མཉམ་པར་བཞག དེ་ལ་སྐབས་འདིའི་ཐུགས་དམ་བགྱི་བ་དེ། ཚད་མེད་པའི་སྙིང་རྗེ་ཆེན་པོ་ལས་སྐྱེས་པའི་བྱང་ཆུབ་སེམས་ལས་སྐྱེས་པ་བསྐྱེད་པའི་རིམ་པ། ཡི་དམ་གྱི་ལྷ་ལ་མཉམ་པར་བཞག་ནས། རྡོ་རྗེའི་བཟླས་པ་བགྱི་བ་དག་ཏུ་ཆེ་བ་མི་བརྗོད་པར། ཡིད་ཀྱིས་གེ་ལེ་འགྲང་བར་ཞུ། ཞེས་སྤོང་ལ་སྐབས་འདིར་གཏོར་མ་ལ་ཆབ་བྲན། གོང་མ་བཞི་ལ་ཟུར་བསྔོས་བྱས་ལ། བགེགས་གཏོར་བསྔོས་ལ་བཏང༌། དེ་ན་གུ་གུལ་བསྲེགས། བུར་ཆུས་ཕྱག་མཆོད་བྱས་ལ། ཚོགས་བྱིན་གྱིས་བརླབས་ལ་དྲང༌། དེ་ནས་ལྷག་གཏོར་བསྡུས་ལ་བསྔོས། དེ་ནས་སེམས་ཅན་གྱི་དོན་དུ་རྫོགས་པའི་བྱང་ཆུབ་ཐོབ་པར་བྱ། དེའི་ཆེད་དུ་ཟབ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་བསམ།

དེ་ལ་བཀའ་རྒྱ་མེད་པའི་ཆོས་ཐུན་དང་པོ་ནི། ཐེག་པ་ཆེན་པོ་གསང་སྔགས་རལ་གྲིའི་སོ་དང་འདྲ་བས། རལ་གྲིའི་སོ་ལ་དང་པོ་ནས་ལག་གིས་འཇུས་ན། ལག་པ་གཅོད་པས་ན། འཇུ་སུ་ཡུ་བ་ཚོལ་བ་དང་འདྲ་བ་ལྟ་བུ་ཡིན། ཅིག་པར་ན་འདི་ལས་ཟབ་པ་གཞན་ལོགས་ན་ཡོད་པ་མ་ཡིན། དེ་ལ་སློབ་དཔོན་ཆེན་པོ་ཏི་ལོ་པ་དེ། བཅོམ་ལྡན་འདས་རྡོ་རྗེ་འཆང་ཆེན་པོ་དངོས་ཡིན་བགྱི་བའམ། དངོས་ཀྱིས་བྱིན་གྱིས་བརླབས་པ་ཡིན་བགྱི་བ་ལ་སོགས་པ་དཔག་ཏུ་མེད་པ་གསུང་ཀྱང༌། དངོས་ཡིན། འཛམ་བུ་གླིང་དུ་ནུབ་གཅིག་ལ་ཡང་སྤྲུལ་པ་བྱེ་བ་བརྒྱ་ཕྲག་འགྱེད་པ་ལ་སོགས་པ། ཆེའི་ཡོན་ཏན་དཔག་ཏུ་མེད་པ་དེ་ལ། རྗེ་བཙུན་ཆེན་པོ་ནཱ་རོ་པས་ནི་ལོ་བཅུ་གཉིས་ཀྱི་བར་བརྟེན་བཀའ་བ་རྣམས་པ་བཅུ་གཉིས་ནི་སྤྱད། དེ་མ་གཏོགས་པའི་གདམས་ངག་བླ་མས་ཀྱང་ཐུན་གཅིག་ཀྱང་མ་སྟན། སློབ་མས་ཀྱང་མ་ཞུས། དེ་ལ་ཉིན་ཅིག་གི་དུས་སུ། ནཱ་རོ་པ་ཁྱོད་ལ་སང་ནི་གདམས་ངག་དང་རྗེས་སུ་གནང་པ་ཡང་བསྟན་པར་བྱའོ། །གསུངས་པ་ལ། ང་ལ་དོའི་ནུབ་མོ་དགྱེས་དྲགས་ནས་གཉལ་ཡང་མ་ཡིན། དེའི་ཕྱིར་དེ་ནང་པར་གྱིས་དུས་སུ་རྗེ་བཙུན་ཆེན་པོ་ཏི་ལོ་པོ་དེ་ཐང་མི་ཆེ་བ་ཅིག་གི་དཀྱིལ་ན་བཞུགས་འདུག་པ་ལ། དཔལ་ནཱ་རོ་པས་ཐང་དེ་ལ་བྱོན་པས་ཐང་དེ་ལ་ཆོད་དུས་མ་བྱུང༌། མྱ་ངན་གྱི་ཐང་ཡིན་ནམ་ཡང་མ་ཤེས། བླ་མས་བྱིན་གྱིས་བརླབས་པའི་ཐང་ཡིན་ནམ་ཡང་མ་ཤེས། དེ་ལས་དྲུང་དུ་སླེབ་པའི་དུས་སུ། ནཱ་རོ་པ་མཎྜལ་ཕུལ་གདམས་པ་དང་རྗེས་སུ་གནང་བ་བསྟན་པར་བྱ་གསུང་བ་དང༌། མཎྜལ་འབུལ་བའི་ཆུ་ཡང་ཕྱོགས་ན་མེད། མེ་ཏོག་ཡང་ཕྱོགས་ན་མེད་པ་ལ། སྐུ་ལུས་ཕུག་པའི་ཁྲག་གིས་ཆག་ཆག་ནི་བཏབ། སྙེན་བཅད་པའི་ཚོམ་བུ་བཀོད་ནས་ཕུལ་བ་དང༌། སློབ་དཔོན་ཆེན་པོ་ཏེ་ལོ་པ་དེ་སེང་གེ་ལྟར་འགྱིངས་ནས་གསུངས་པ། དང་པོ་རྩ་བའི་ཚིག་གཉིས་བསྟན་པ་ནི། དངོས་པོའི་གནས་ལུགས་ལམ་དང་ནི། འབྲས་བུ་སྐྱེ་བའི་རིམ་པའོ། །དེ་ལ་ལུས་དངོས་པོའི་གནས་ལུགས་དང༌།

སེམས་དངོས་པོའི་གནས་ལུགས་གཉིས་ལས། དེ་ལ་དང་པོ་ལུས་དངོས་པོའི་གནས་ལུགས་ནི། ལུས་ནི་བྱང་ཆུབ་སེམས་དང་ནི། མི་གཙང་རྫས་དང་རྣམ་རྟོག་གིས། ལུས་ཀྱི་ཆོས་སུ་གནས་པ་ཡིན། དེ་ལ་རྡོ་རྗེའི་ལུས་འདི་གདོད་མ་ཉིད་ནས་བྱང་ཆུབ་ལ་ལྔའི་ངོ་བོར་བྱང་ཆུབ། དེ་ལ་དང་པོ་ཆོས་ཉིད་སྟོང་པ་ཉིད་ལས་བྱང་ཆུབ། གསུང་ཡི་གེ་ལས་བྱང་ཆུབ། གདན་པ་དང་ཟླ་ལས་བྱང་ཆུབ་པ། ཐུགས་ཕྱག་མཚན་ལས་བྱང་ཆུབ་པ། སྐུ་ཡོངས་སུ་རྫོགས་པ་ལས་བྱང་ཆུབ་པ་དང་ལྔས་བྱང་ཆུབ་པ་ལྔའི་ངོ་བོར་བྱང་ཆུབ། དེ་ལ་དང་པོ་ཆོས་ཉིད་ལས་བྱང་ཆུབ་པ་ནི། ཚེ་ལྔ་མ་ནས་འདིར་འཕོས་པའམ། འདི་ནས་ཕ་རོལ་ཏུ་འཕོ་བའི་དུས་སུ། ཚེ་འདིའི་རྣམ་པར་རྟོག་པ་ནི་འགགས། ཕྱི་མ་མ་སྐྱེས་པའི་བར་དོར་བར་དོའི་འོད་གསལ་བགྱི་བ། ཡར་གྱི་མཚམས་མེད་དང་མར་གྱི་མཚམས་མེད་མ་གཏོགས་ལ། སྤྱིན་པར་གྱི་ཉི་མ་ལྟ་བུ་ཅིག་སྐྱེས་དགུ་ཀུན་ལ་འཆར་བ་ཡིན། དེ་ཆོས་ཉིད་སྟོང་པ་ཉིད་ལས་བྱང་ཆུབ་བགྱི་བ་དང་པོ་ཡིན། དེ་ནས་ཆུ་ལ་ཉ་འཕར་བའམ། ཆུ་བུར་རྡོལ་བའི་ཚུལ་དུ། རྣམ་པར་ཤེས་པ་ཕྱིར་ལྡང་བ་ནི། གསུངས་ཡིག་འབྲུ་ལས་བྱང་ཆུབ་བགྱི་བ་གཉིས་པ་ཡིན། དེ་ནས་ཕོར་སྐྱེ་ཞིང་ཕོར་སྐྱེ་བའི་ལས་བསགས་པ་ཡིན། མ་ལ་ཆགས་ཤིང་ཕ་སྡང་བས། ཕའི་གཤང་ལམ་ནས་ཞུགས་ནས་ཁུ་བ་དང་འདྲེས་ནས་འབབ། མོར་སྐྱེ་ཞིང་མོར་སྐྱེ་བའི་ལས་བསགས་པ་ཡིན་ན། ཕ་ལ་ཆགས་ཤིང་མ་ལ་སྡང་པས། མའི་གཤང་ལམ་ནས་ཁྲག་དང་འདྲེས་ནས་འབབ། དེ་ལྟར་ཕ་མ་གཉིས་ཀྱི་ཁུ་ཁྲག་གཉིས་དང༌། བར་དོའི་རྣམ་པར་ཤེས་པ་དེ་ཆུ་དང་འོ་མ་བསྲེས་པ་དེ་ནང་དུ་ཁྲུག་གིས་འདྲེས་པ་ནི། གདན་ཉི་ཟླ་ལས་བྱང་ཆུབ་པ་བགྱི་གསུམ་པ་ཡིན། དེ་ནས་ཕོར་སྐྱེ་ཞིང་ཕོར་སྐྱེ་བའི་ལས་བསགས་པ་ཡིན་ན། གསང་བའི་རྡོ་རྗེ་སྔོན་ལ་ཆགས་པ་ཡིན། མོར་སྐྱེ་ཞིང་མཽར་སྐྱེ་བའི་ལས་བསགས་པ་ཡིན་ན། པདྨ་བྷ་ག་སྔོན་ལ་འཆགས་པ་ཡིན། དེ་ནི་ཐུགས་ཕྱག་མཚན་ལས་བྱང་ཆུབ་པ་བགྱི་བ། བྱང་ཆུབ་པ་བཞི་པ་ཡིན།

དེ་ནས་མེར་མེར་པོ་དང༌། གོར་གོར་པོ་དང༌། ལྟར་ལྟར་པོ་དང་འཕྲང་འགྱུར་ཉའི་རྣམ་པ་ལ་སོགས་པ་རིམས་ཀྱིས་ཆགས་ནས། དེ་ནས་རྐང་ལག་དོད་ནས། ཟླ་བ་དགུ་ངོ་བཅུ་ནི། མགོ་ཐུར་ལ་བསྟན་ནས་འབྱུང་སྟེ། མངལ་གྱི་ཁྲུ་མ་ཆོས་ཀྱི་ཚུལ་དུ་བྱས། ལག་པ་ཐལ་མོར་སྦྱར་བའི་ཚུལ་དུ་བྱས། ཕ་མཁན་པོ་དང༌། མ་སློབ་དཔོན་གྱི་ཚུལ། ངག་ཏུ་ཨ་ཧཾ་ཞེས་ཆོས་ཐམས་ཅད་སྟོང་པ་ཉིད་ཀྱི་སྒྲ་སྒྲོགས་ཤིང་འབྱུང་བ་ནི། སྐུ་ཡོངས་སུ་རྫོགས་པ་ལས་བྱང་ཆུབ་པ་བགྱི་བ། བྱང་ཆུབ་པ་ལྔ་པ་ཡིན། དེས་ན་ལུས་ནི་བྱང་ཆུབ་རྣམ་དང༌། རྩ་དང་བྱང་ཆུབ་སེམས་དང་ནི། མི་གཙང་རྫས་དང་རྣམ་རྟོག་གིས། ལུས་ཀྱི་ཆོས་སུ་གནས་པ་ཡིན། བགྱི་བ་གསུངས་པས། དེ་ནས་རྡོ་རྗེའི་ལུས་འདི་ལ་རྩ་རྒྱས་པར་ཕྱེ་ན་སྟོང་ཕྲག་བདུན་བཅུ་དོན་གཉིས། སྡུས་པར་གྱུར་ན་ངོ་བོ་དྲུག་བཅུ་རྩ་བཞི། དེ་བས་ཀྱང་བསྡུས་པར་གྱུར་ན། རྩ་གསུམ་འཁོར་ལོ་བཞིའི་བདག་ཉིད་དུ་གནས་པ་ལས། རྩ་དང་བགྱི་བ་རྩེ་དེ་རྣམས་ཀྱི་ནང་ནས་ཁམས་བྱང་ཆུབ་སེམས་ཀྱི་ཐིག་ལེ། དཀར་དམར་འགྱུས་པས་ན་བྱང་ཆུབ་སེམས་དང་ནི་བགྱི་བ་གསུང༌། མི་གཙང་རྫས་དང་རྣམ་རྟོག་གིས། ལུས་ཀྱི་ཆོས་སུ་གནས་པ་ཡོན། བགྱི་པ་གསུངས་པས། སྤྱིར་རྡོ་རྗེའི་ལུས་ནི་མི་གཙང་བའི་རྫས་སུམ་ཅུ་རྩ་གཉིས་ལས་གྲུབ་པ། དེ་དང་རྣམ་པར་ཤེས་པ་ཆུ་དང་འོ་མ་འདྲེས་པ་བཞིན་དུ་གྱུར་ནས། དེས་ན་མི་གཙང་རྫས་དང་རྣམ་རྟོག་གིས་ལུས་ཀྱི་ཆོས་སུ་གནས་པ་ཡིན། ཞེས་གསུངས་པས། དཔལ་ནཱ་རོ་པའི་ཐུགས་ལ་ཆུད། སེམས་དང་དངོས་པའི་གནས་ལུགས་དེ་ཉིན་མ་བསྟན། ཉིན་ཅིག་གི་གནས་སྐབས་སུ། ནགས་མི་ཆེ་བ་ཅིག་གི་གསེབ་ཏུ་དཔོན་སློབ་གཉིས་སྐྱོ་སངས་ལ་བྱོན་པས། དཔལ་ནཱ་རོ་པའི་ཐུགས་ལ། ལུས་དངོས་པོའི་གནས་ལུགས་ནི་བླ་མས་ཀྱང་ལེགས་པར་བསྟན། བདག་གིས་ཀྱང་ཁོང་དུ་ལེགས་པར་ཆུད། སེམས་དངོས་པོའི་གནས་ལུགས་ཇི་ལྟ་བུ་ཡིན་ཐུགས་ལ་སྐྱེས་པས སློབ་དཔོན་ཏེ་ལོ་པ་དེ་ཞལ་ཕྱིར་བཅུ་མཛད་ནས།

ཀྱེ་ཧོ། འདི་ནི་རང་གི་ཡེ་ཤེས་ཏེ། ངག་གི་ལམ་འདས་ཡིད་ཀྱི་སྤྱོད་ཡུལ་མིན། །ཏེ་ལོ་ང་ལ་ཅི་ཡང་བསྟན་དུ་མེད། །རང་རིགས་ཉིད་ལ་ཤེས་ཏེ་བྱོས། ཏེ་ལོ་པའི་ཆོས་དྲུག་ནི། མི་མནོ། མི་སེམས། མི་སྤྱད། མི་སྒོམ། མི་བསམ། སེམས་ནི་ཡང་དག་ཉིད་དུ་གྲོལ། ཞེ་གསུངས་པ་དང༌། སེམས་དངོས་པོའི་གནས་ལུགས་ཡང་རྟོགས་ཤིང་ཁོང་དུ་ཆུད་པ་ལ། དེས་ན་དངོས་པོའི་གནས་ལུགས་ལམ་དང་ནི། བགྱི་བ་ལམ་གྱི་རིམ་པ་ལ། ཡི་གེ་བརྒྱ་པས་སྡིག་སྒྲིབ་སྦྱང་བར་བྱས་ནས། ཉམས་ལེན་བདུན་གྱི་བར་དུ་ལྟ་བ་ལམ་གྱི་རིམ་པ་ཡིན། དེ་ནས་ལོགས་བཏོན་ནས་ཕྱག་རྒྱ་ཆེན་པོ་བཏག་པས། དང་པོ་རྩེ་གཅིག་གི་རྣལ་འབྱོར་རྒྱུད་ལ་སྐྱེ། དེ་ནས་སྤྲོས་བྲལ་དང༌། རོ་གཅིག་དང་སྒོམ་མེད་ཀྱི་བར་དུ་སྐྱེ་བས་ན། འབྲས་བུ་སྐྱེ་བའི་རིམ་པའོ། །བཀའ་རྒྱ་མེད་པའི་ཆོས་ཐུན་དང་པོའོ། །འདི་གླིང་བླངས་བྱེད་ཀྱང་བྱས་པས་ཆོག །འོན་ཀྱང་ཟབ་མོའི་ཆོས་ལ་སྐུར་པ་གདབ་ཏུ་མེད་གསུང༌། ཡང་ཟབ་པ་དང་རྒྱ་ཆེའི་ཆོས་ཉམས་སུ་བླང་སྙམ་དུ་བསམ། བཅུ་ཆོས་གསུམ་ཆོས་བགྱི་བ་འདི་ཡིན་པས། མི་བཅུ་བཅུ་ལ་གནང་བས་བཅུ་ཆོས། གསུམ་གསུམ་ལ་གནང་བས་གསུམ་ཆོས་བགྱི་བ་ཡིན། དེ་ན་མཆོད་ཀྱི་ཆོས་ལ་བཀའ་ཡང་ཤིན་ཏུ་དམ། ཡར་བླ་མ་དང་སློབ་དཔོན་ལ་ཡང་མི་འཆད། མར་སློབ་མ་སུ་ཐོད་ཐལ་ཡང་མི་འཆད། རང་ཉིད་ཀྱིས་ཡི་གེ་བརྒྱ་པ་ནས་ཁྲིད་བྱས། ཕྱག་རྒྱ་ཆེན་པོ་ངོ་སྤྲད་པ་མ་གཏོགས་སུ་ལ་ཡང་མི་བསྟན། ཡི་གེར་ཡང་མི་འབྲི། དམ་ཚིག་ཉམས་ནས་དམྱལ་བར་འགྲོ། དང་པོ་ཆོས་རྗེ་རིན་པོ་ཆེས་དགེ་བའི་བཤེས་གཉན་དར་མ་བླ་མ་ལ་གནང༌། གསེར་སྲང་གང་ལ་ཁྲལ་བྱས་ནས་ཐུད་རྐྱལ་གཅིག་ལ་ཚོགས་འཁོར་བྱས་ནས་གནང༌། ཕྱིས་ཀྱི་དུས་ནོར་ཅན་མ་གཏོགས་པས། སྙོམ་ཆུང་རྣམས་ཀྱིས་མི་ཐོབ་པར་འདུག་དགོངས་ནས། བཅུ་ཆོས་ལ་བཞི་ནམ། གསུམ་ཆོས་སུམ་ནས་ཞོ་ཕྱེད་ཙམ་དུ་ཕབ་ནས་མཛད་པ་ཡིན་འདུག །དེ་ལ་དང་པོ་རྩ་ཚིག་གཉིས་ལ། དེ་ལ་རྣམ་པར་མི་རྟོག་པའི་དབང་དུ་རྣམ་པར་རྟོག་པ་ཚུར་འདུས་ན།

འགྲོ་བ་གཞན་རང་གི་དབང་དུ་ཚུར་འདུ། དེ་ལ་ཡང་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། རྣམ་པར་རྟོག་པ་གང་ཡང་རུང་བ་ཅིག་ཐལ་སྐྱེས་ནས། སྐྱེས་པ་དེ་ཁ་རྒྱུད་ལ་ཕར་ཤོར་ན། རྣམ་པར་རྟོག་པའི་དབང་དུ་རྣམ་པར་མི་རྟོག་པ་ཕར་ཤོར་བས་ན། རང་ཉིད་འགྲོ་བ་གཞན་གྱི་དབང་དུ་ཕར་འགྲོ། དེ་ཡང་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། དཔེར་ན་འདོད་ཆགས་ཀྱི་རྣམ་པར་རྟོག་པ་ལྟ་བུ་གཅིག་ཐལ་སྐྱེས་ན། སྐྱེས་པ་དེ་སྐྱེ་མེད་ཕྱག་རྒྱ་ཆེན་པོ་དེ་ཉིད་དུ་ཆུ་ལ་ཆུ་བཞག་པའམ། མར་ལ་མར་བཞག་པ་བཞིན་དུ་དབྱེར་མེད་དུ་ཉམས་སུ་བླངས་པས་རྣམ་པར་མི་རྟོག་པའི་དབང་དུ་རྣམ་པར་རྟོག་པ་ཚུར་འདུས་ཏེ། སྐྱེས་བུ་འདོད་ཆགས་ཅན་ཇི་སྙེད་ཅིག་ཡོད་པ་དེ་ཐམས་ཅད་བྱེའུ་ཆུ་ལ་རུབ་པ་ལྟ་བུར་ཚུར་དབང་དུ་འདུ། ཡང་ཕྱག་རྒྱ་ཆེན་པོ་ལ་མཉམ་པར་གཞག་པའི་ངང་ནས། དཔེར་ན་འདོད་ཆགས་ཀྱི་རྣམ་པར་རྟོག་པ་ཅིག་ཐལ་སྐྱེས་ན། སྐྱེས་པ་དེ་ཁ་རྒྱུད་ཁ་རྒྱུད་ལ་ཤོར་ན། རྣམ་པར་མི་རྟོག་པ་རྣམ་པར་རྟོག་པའི་དབང་ཕར་ཤོར་ནས། རང་ཉིད་སྐྱེས་བུ་འདོད་ཆགས་ཅན་ཅིག་གི་དབང་དུ་ཕར་འགྲོ། དེའི་འདོད་ཆགས་སྤྱོད་པའི་གྲོགས་ངན་འབའ་ཞིག་བྱེད་པར་འགྱུར། ཡང་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། ཉོན་མོངས་པ་ཞེ་སྡང་དང་ང་རྒྱལ་དང་གཏི་མུག་དང་ཕྲག་དོག་ལ་སོགས་གང་སྐྱེས་ཀྱང་ཕྱག་རྒྱ་ཆེན་པོ་དེ་ཉིད་ཀྱི་ངང་དུ་ཆུ་ལ་ཆུ་བཞག་པའམ། མར་ལ་མར་བཞག་པ་བཞིན་དུ་ཉམས་སུ་བླངས་པས་དེ་རྣམས་ཀྱང་ཚུར་དབང་དུ་འདུ། ཡང་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། ཞེ་སྡང་གཏི་མུག་དང་རྒྱལ་ཡིན། ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། རང་ཉིད་འཁོར་དང་བཅས་པའི་ནང་དུ་སྐྱོན་སྣ་ཚོགས་སྣ་ཚོགས་པ་བསྐྱེད། དེ་ཉམས་ལེན་གྱི་དབང་དུ་བྱས་ནས། ལམ་གཏོང་ནས་ཉམས་སུ་ལེན་དགོས་པས། ད་དེ་ལ་འདོད་ཆགས་ཞེ་སྡང་གཏི་མུག་ལ་སོགས་ཉོན་མོངས་པ་བསམ་པ་གང་སྐྱེས་ཀྱང༌།

ལམ་དུ་གཏོང་དགོས་པས། དེ་ལ་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། ཉོན་མོངས་པ་འདོད་ཆགས་ལྟ་བུ་ཅིག་ཐལ་སྐྱེས་ན། རྣམ་པར་རྟོག་པ་གཞན་གྱིས་བར་མ་ཆོད་པར་རྩིར་གྱིས་བཟུང་ནས། བདག་གིས་ཉོན་མོངས་པ་འདོད་ཆགས་འདིས་བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་ཉོན་མོངས་པ་འདོད་ཆགས་ཀྱིས་གཙོ་བོར་བྱས་པའི་ལས་དང་ཉོན་མོངས་པ་ཤེས་བྱའི་སྡིག་སྒྲིབ་ཐམས་ཅད་དག་པར་གྱུར་ཅིག སྙམ་དུ་ལམ་དུ་གཏང༌། དེ་ནས་བྱང་ཆུབ་མཆོག་ཏུ་སེམས་བསྐྱེད་ཡི་དམ་གྱི་ལྷ་བསྒོམ། བླ་མ་དམ་པ་བསྒོམ། ཕྱག་རྒྱ་ཆེན་པོ་ལ་མཉམ་པར་བཞག །སྔོ་བས་རྒྱས་གདབ། ཉམས་ལེན་ལ་ལྔ་ལྡན་གྱི་སྟིང་དུ་ལམ་སྟོང་བསྣོན་པ་ཡིན། དེ་ཡང་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། བྱམས་པའི་རྟོག་པ་ལྟ་བུ་ཐལ་སྐྱེས་ན་ཁ་རྒྱུད་ཁ་རྒྱུད་དུ་ཕར་ཤོར་སྐྱེས་བུ་བྱམས་པ་དང་ལྡན་པའི་དབང་དུ་ཕར་འགྲོ། སོང་ཡང་ཉེས་པ་ཆུང་སྟེ། རྣལ་འབྱོར་པ་ཡིན་ན་ཚུར་དབང་དུ་འདུ་དགོས་པས། ཡང་ཕྱག་རྒྱ་ཆེན་པོ་ལ་མཉམ་པར་བཞག་པའི་ངང་ནས། བྱམས་པ་ལྟ་བུ་ཅིག་ཐལ་སྐྱེས་ནས་དེ་མ་ཐག་ཏུ་ལམ་དུ་བཏོང་སྟེ། བདག་གི་བྱམས་པའི་འདིས་སེམས་ཅན་ཐམས་ཅད་ཀྱང་ཚད་མེད་པའི་བྱམས་པ་ཆེན་པོ་དང་ལྡན་པར་གྱུར་ཅིག སྙམ་ལམ་དུ་བཏང༌། སྙིང་རྗེ་ལ་སོགས་པ་ཡང་དེས་འདྲེ། ལར་དགེ་བའི་རྣམ་པར་རྟོག་པ་གང་བྱུང་ཡང་ལྡན་པར་གྱུར་ཅིག་ཅེས་ལམ་དུ་བཏང༌། མི་དགེ་བའི་རྣམ་པར་རྟོག་པ་གོང་བྱུང་ཡང༌། དག་པར་གྱུར་ཅིག་ཅེས་ལམ་དུ་གཏང༌། །ལམ་བཏོང་ལ་ལག་རྗེས་རྣམ་པ་དྲུག་ཡིན། ཉོན་མོངས་པའི་རྟོག་པའི་ཅན་ཞབས་དྲུང་དུ་ཡོད་པའི་དུས་སུ། ཞེ་སྡང་ཅན་ཡིན་ཡང་བདག་གི་དྲུང་དེར་ཕྱིན་པ་ལ། ཞེ་སྡང་གི་འཁྲུལ་པ་ལོང་བསྐྱེད་སྙམ་པ་འོང༌། འདོད་ཆགས་ཅན་ཡིན་ཡང་རང་ཡང་ཚུལ་ཁྲིམས་མི་བསྲུང༌། གཞན་ཡང་འདོད་ཆགས་ལ་སྦྱོར་སྙམ་པའི་རྟོག་པ་འོང༌། ང་རྒྱལ་ཅན་ལ་སོགས་པ་དེ་འདྲེ། ལན་དུ་བཏང་བའི་ལག་རྗེས་ཀྱིས།

ལོ་ཙམ་འགྱངས་སམ། ཟླ་ཙམ་དུ་སླེབས་པའི་དུས་སུ། བསམ་པ་བཟང་པོར་ལམ་གྱིས་འགྱུར་ནས་ཡོང༌། འདོད་ཆགས་ཅན་ཡིན་ཡང༌། རང་ཡང་ཚུལ་ཁྲིམས་བསྲུང་བ་དང༌། གཞན་ཡང་ཚུལ་ཁྲིམས་བསྲུང་བའི་གྲོགས་བྱ་སྙམ་དུ་བསམ་པ་བཟང་པོར་ལམ་གྱིས་འགྱུར་འགྲོ། ང་རྒྱལ་ལ་སོགས་པ་ཡང་དེས་འདྲེ། དེ་ལམ་བཏོང་གི་ལག་རྗེས་ཡིན། བྱང་ཆུབ་མཆོགཏུ་སེམས་བསྐྱེད་པས། ཐམས་ཅད་བྱང་ཆུབ་ཀྱི་སེམས་དང་ལྡན་པའོ། །ཡི་དམ་གྱི་ལྷ་བསྒོམས་པས་རིགས་མཆོལ་བས་ཡིན་ན། ཡོན་ཏན་རང་ཉིད་ཀྱིས་བསྐྱེད་ཀྱང༌། ཚན་གཅིག་ང་ལ་སུ་གཅིག་མོ་དྲིན་ཆེ། མིང་གི་མོ་དྲིན་ཆེ་ཟེར་བ་འོང༌། དེ་སློབ་མའི་སྐྱོན་ཡང་ཨ་ཅིང་ཆེ་ཏེ། རང་ཉིད་ཡི་དམ་གྱི་ལྷ་སྒོམ་ཡུན་ཐུངས་པའི་སྐྱོན་ཡིན། བླ་མ་སྙིང་གི་དཀྱིལ་དུ་སྒོམ་ཡུན་རིང་དུ་སྒོམས་པས་བླ་མས་བྱིན་གྱིས་བརླབས་ཅིང་ཐུགས་ལ་འདོགས་ཡོང༌། ཡང་ཚན་གཅིག་རྒྱུ་མཚན་ཆེན་པོ་མེད་པར་བླ་མས་ཐུགས་རྗེས་འཛིན་པ་དེ་ཡང༌། བླ་མ་སྙིང་གི་དཀྱིལ་དུ་སྒོམ་ཡུན་རིང་པའི་ཡོན་ཏན་ཡིན། ཚན་ཅིག་ལ་མཉེས་པ་གསུམ་གྱིས་མཉེས་བཙུག་བྱས་ཀྱང༌། དེ་ཚོད་ལས་མེད་པ་དེ། བླ་མ་སྙིང་གི་དཀྱིལ་དུ་སྒོམ་ཡུན་ཐུང་པའི་སྐྱོན་ཡིན། དེས་ན་བླ་མ་སྙིང་གི་དཀྱིལ་འཁོར་དུ་བསྒོམས་ན་བླ་མས་བྱིན་གྱིས་བརློབ་ཅིང་ཐུགས་ལ་འདོགས་གཞུང་རྟག་ཏུའི་ཉམས་ལེན་ཕྱག་རྒྱ་ཆེན་པོ་ལ་མཉམ་པར་བཞག་པས། བར་དོ་མེད་པར་རྫོགས་སངས་རྒྱས། རྗེས་དགེ་བའི་རྩ་བ་བསྔོ་བ་བྱས་པས། ཐམས་ཅད་བྱང་སེམས་ཀྱི་རྒྱུ་འབབ་ཞིང་ཏུ་འགྲོ། དེས་བཅུ་ཆོས་ལྔ་ལྡན་གྱི་ལམ་རྗེས་དང༌། བཅས་པ་ཚ་ར་བ་ཡིན། ཡིད་བསྔོ་བ་རེ་མཛད་ཡང་ཟབ་པ་དང་རྒྱ་ཆེ་བའི་ཆོས་ཉན་པ་ཉམས་སུ་བླང་སྙམ་དུ་བསམ། ད་གསུམ་ཆོས་ཚངས་པར་སྤྱོད་པའི་མན་ངག་བགྱི་བ་འདི་ལ། བླ་མ་གཅིག་ཡོད་པ་དེ་མིའི་བླ་མ་ནི་མེན། དེ་ལ་རྩ་ཚིག་རྣམ་པ་ལྔ་ཡིན། རྟེན་གྱི་གང་ཟག་ཅི་ལྟ་བུ། དེ་ལྟ་བུ་གཅིག་གི་ཉམས་ལེན་ཡིན། འདིའི་དུས་སུ་རྒྱལ་པོ་ཨིནྡྲ་བྷུ་ཏི་དང༌།

བྱང་ཆུབ་སེམས་དཔའ་དགའ་བྱེད་གཉིས་ཀྱི་ལོ་རྒྱུས་ཡང་གསུང༌། དེ་ཡང་རྒྱལ་པོ་ཨིནྡྲ་བྷུ་ཏི་འཁོར་དང་བཅས་བ་གྲོང་ཁྱེར་ཤཾ་བྷ་ལའི་ཕོ་བྲང་གི་སྟེང་ན་བཞུགས་པའི་དུས་སུ། བཅོམ་ལྡན་འདས་འཁོར་དང་བཅས་པ་ནམ་མཁའ་ལ་བཞུད་པ་གཟིགས་ནས། ནང་བློན་པ་དེ་ལ་སུ་ཡིན་བྱས་དྲིས་པ་ལ། ནང་བློན་པ་ན་རེ། ནང་བློན་པ་ན་རེ། འདི་ཡང་དག་པར་རྫོགས་པའི་སངས་རྒྱས་འཁོར་དང་བཅས་པ་རི་བོ་གངས་ཅན་ལ་བློན་ནས། ད་ལྷ་ལྷོར་བཞུད་པ་ཡིན་ཟེར་སྐད་འོ་ན་འདིར་སྤྱན་དྲངས་ན་འབྱོན་ནམ་བྱས་པས། གདུགས་ཚོད་དང་གདན་ཁྲི་ལ་སོགས་པ་བཤམས་ནས་གསོལ་བ་བཏབ་པས། བཅོམ་ལྡན་འདས་འཁོར་དགྲ་བཅོམ་པ་ལྔ་བརྒྱ་དང་བཅས་པ་རྒྱལ་པོའི་ཕོ་བྲང་དུ་བྱོན་པས། རྒྱལ་པོ་འཁོར་དང་བཅས་པས་གདུགས་ཚོད་བསྙེན་བཀུར་རྒྱ་ཆེན་པོ་མཛད་ནས། ཆོས་ཞུས་པས། བཅོམ་ལྡན་འདས་ཀྱིས་ཉོན་མོངས་པ་སྤངས་པའི་ཆོས་གསུངས་པ་དང༌། རྒྱལ་པོ་དང་ནས། ལུམ་པའི་ཚལ་ནི་ཉམས་དགའ་བར། ཝ་ཉིད་སེང་གེར་གྱུར་ཀྱང་ནི། འདོད་པས་སྤངས་པའི་ཐར་པ་དེ། གཽ་ཏམ་ནམ་ཡང་མི་འཚལ་ལོ། །གསུངས་པ་དང༌། བཅོམ་ལྡན་འདས་ཀྱིས་ཉོན་མོངས་པ་མི་སྤོང་བར་སངས་རྒྱས་པའི་ཆོས། སྐད་ཅིག་དེཉིད་ལ་བཅོམ་ལྡན་འདས་གསང་བ་འདུས་པར་ཞལ་བསྟན། གསང་བ་འདུས་པའི་དཀྱིལ་འཁོར་དུ་དབང་བསྐུར། རྒྱུད་བཤད་པས་རྒྱལ་པོ་ཨིནྡྲ་བྷུ་ཏི་འཁོར་དང་བཅས་པས་ཉམས་སུ་བླངས་པས་མཁའ་སྤྱོད་དུ་བཞུད་དོ། །དེས་ན་རྟེན་གྱི་གང་ཟག་དེ་ལྟ་བུ་ལགས། དམ་པའི་ཆོས་གང་ཡིན་ན། དགའ་བ་རྣམ་པ་བཞི་ཡིན། དེ་ལ་དང་པོ་དགའ་བ། མཆོག་ཏུ་དགའ་བ། དགའ་བྲལ་གྱི་དགའ་བ། ལྷན་ཅིག་སྐྱེས་པའི་དགའ་བ་བཞི་ཡིན། འབུས་ཀྱིས་བསྡུས་ན། བདེ་བའི་སྟོབས་ཆེན་པོ་དེ་དམ་པའི་ཆོས་ཡིན། དེ་ལ་ཉམས་སུ་བླངས་པའི་ཚུལ་གསུམ་ལས། ལམ་དུ་བཏང་བའི་མན་ངག བདེ་ཆེན་བྱང་ཆུབ་སེམས་ཀྱི་མན་ངག །ཐེག་པ་ཆེན་པོ་གསང་སྔགས་ཀྱི་མན་ངག་དང་གསུམ་ལས། དེ་ལ་འདི་ཉོན་མོངས་པ་འདོད་ཆགས་ཅན་གྱི་ཆོས་ཡིན།

འདོད་ཆགས་ནམ་སྐྱེས་པའི་དུས་སུ། ལམ་བཏང་སྟེ་བདག་གི་ཉོན་མོངས་པ་འདོད་ཆགས་འདིས། བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་ཉོན་མོས་བ་འདོད་ཆགས་ཀྱིས་བཙོ་བྱས་པའི་ལས་དང་ཉོན་མོངས་པ་ཤེས་བྱའི་སྡིག་སྒྲིབ་ཐམས་ཅད་པར་གྱུར་ཅིག སྙམ་དུ་ལམ་བདུན་ནམ་ལྔའམ་གསུམ་གྱི་བར་དུ་ལམ་དུ་བཏང༌། དེ་ལམ་དུ་བཏང་བའི་མན་ངག་བགྱི་བ་དེ་ཡིན། དེ་ལྟར་ལམ་དུ་བཏང་བས་ལམ་བཏོང་གི་ངོ་བོ་རྒྱུད་ལ་སྐྱེས་པས། ཕྱི་ཡུལ་ལ་དམིགས་པའི་ཉོན་མོངས་བ་རྒྱུད་ལ་མི་སྐྱེ། ནང་དུ་བདེ་བའི་ཏིང་ངེ་འཛིན་ཐུག་པ་མེད་པ་སྐྱེ། བདེ་དེ་ལས་སྐྱེས་པའི་བྱང་ཆུབ་མཆོག་ཏུ་སེམས་བསྐྱེད། བདེ་ཆེན་བྱང་ཆུབ་སེམས་ཀྱི་མན་ངག་བགྱི་པ་ཡིན། སེམས་བསྐྱེད་དེ་ལས་ཡང་སྐྱེས་པའི་བསྐྱེད་རིམ་ཡི་དམ་ལྷ་ལ་མཉམ་པར་བཞག་པས། ཐེག་པ་ཆེན་པོ་གསང་སྔགས་ཀྱི་མན་ངག་དང་གསུམ་སྟེ། དེ་ལྟར་ཉམས་སུ་བླངས་པས། དེ་ལ་སྒྲིབ་པ་ཅི་ཙམ་ཅིག་སྤོང་ན། ལས་དང་ཉོན་མོངས་པ་ཤེས་བྱའི་སྡིག་སྒྲིབ་ཐམས་ཅད་རྩ་བ་ནས་སྤོང་དགོས། འབྲས་བུ་གང་ཐོབ་ནས་བཅོམ་ལྡན་འདས་རྡོ་རྗེ་འཆང་དངོས་ཐོབ། སུམ་ཆོས་ཚངས་པར་སྤྱོད་པའི་མན་ངག་ཚར་བ་ཡིན། བསྔོ་བ་གཅིག་མཛད། ད་འདི་ཡན་ཆད་ཀྱི་ཆོས་ལ་ཚོགས་འཁོར་ཡང་ཤའི་ཚོགས་འཁོར་དགོས། ཆོས་ཐུན་རེ་ལ་གཏོར་ཆུང་རེ་དགོས། བཀའ་རྒྱ་ཡ་ཤིན་ཏུ་དམ། རི་ཁྲོད་ལ་འགྲོ་བའི་རྩིགས་སུ་བཟུང་ནས་གནང་བ་ཡིན། ད་དེ་ལ་སེམས་ཅན་གྱི་དོན་དུ་རྫོགས་པའི་བྱང་ཆུབ་ཐོབ་པར་བྱ། དེ་ལ་ཟབ་པ་དང་རྒྱ་ཆེ་བའི་མན་ངག་ཉན་ཅིང་ཉམས་སུ་བླངས་སྙམ་དུ་བསམ། དེ་ལ་སྤྱིར་རྡོ་རྗེའི་ལུས་འདི་ལ་རྩ་གསུམ་འཁོར་ལོ་བཞིའི་བདག་ཉིད་དུ་གནས་པ་ལ་སྤྱི་བོ་བདེ་ཆེན་གྱི་འཁོར་ལོ་མགྲིན་པ་ལོངས་སྤྱོད་ཀྱི་འཁོར་ལོ། སྙིང་ག་ཆོས་ཀྱི་འཁོར་ལོ། ལྟེ་བ་སྤྲུལ་པའི་འཁོར་ལོ་དང་བཞི་རུ་གནས་པ་ལ། དེ་ལ་སྐྱེས་བུ་ཀུན་གྱི་གཤིས་སམ་ལུགས་ཀྱིས། མཆོག་ཏུ་ཡང་མི་རྣམས་ཀྱི་གཤིས་སམ་ལུགས་ཀྱིས།

རྐང་པའི་མཐིལ་གཉིས་ཀྱི་རྒྱུ་ཁུགས་ཀྱི་མཐིལ་འདི་ན་ལས་ཀྱི་རླུང་བགྱི་བ་ཅིག་ཡོད་གསུང༌། ལས་ཀྱི་རླུང་དེ་མེ་རླུང་ཡིན། དེ་དེ་ནས་གནས་ན་ཚེ་རིང་བ་དང་ཕུན་སུམ་ཚོགས་པ་ཐམས་ཅད་འབྱུང༌། དཔེར་ན་མེ་ཐབ་ན་གནས་པ་ནམ་འདོད་པའི་དུས་སུ་བུས་པ་ཆོག་པ་དང་འདྲ། དེ་དེ་ནས་གནས་འཕྱུགས་ན་ངན་ཏེ། དེ་ཐབ་ནས་འཕྱུགས་ན་ཁང་པ་ལ་སོགས་བསྲེག་པ་དང་འདྲ་བར། དེ་ལ་ཉོན་མོངས་པ་ལྔའམ་གསུམ་ལ་སོགས་པ་ཆེ་དྲགས། སྤྱད་དྲགས་ན། ལས་ཀྱི་རླུང་དེ་བྲོས་པ་བཞིན་དུ་ལྟེ་བ་སྤྲུལ་པའི་འཁོར་ལོར་འཕོ། འཕོས་པའི་དུས་སུ་ཡང་ཕྱི་ནང་གསུམ་གྱི་རྟེན་ཅིང་འབྲེལ་བར་འབྱུང་བ་གསུམ་འབྱུང༌། ནང་རྟེན་ཅིང་འབྲེལ་བར་འབྱུང་བ། གསང་བ་རྟེན་ཅིང་འབྲེལ་པར་འབྱུང་བ་དང་གསུམ་འབྱུང༌། དེ་ལ་ཕྱི་རྟེན་ཅིང་འབྲེལ་བར་འབྱུང་བ། རང་ཉིད་མོ་གདོན་བསེན་མོ་གཅི་གི་བདག་བྱེད། དེས་དགྱེ་དགྱེ་དབང་མེད། དགུ་དགུ་དབང་མེད། ཕྱི་རོལ་གྱི་མོ་མ་དང་ཐངས་པ་ལ་སོགས་པས་བལྟས་ཀྱང༌། མི་འདི་ལ་མོ་གདོན་བསེན་མོ་ཅིག་གིས་བྱས་འདུག་ཟེར་བ་ཡོང༌། ཁོང་ལ་ཡང་ཕྱོགས་རེའི་ཏིག་ཏིག་འདུག་གསུང༌། དེ་ཕྱི་རྟེན་ཅིང་འབྲེལ་པར་འབྱུང་བ། ནང་རྟེན་ཅིང་འབྲེལ་པར་འབྱུང་བ་འདོད་ཆགས་ཀྱི་སྟོབས་ཆེན་པོ་སྐྱེ། འདོད་ཆགས་ཆེན་པོའི་གོ་བ་རྨངས་ནས་མེད་པ་མ་ཡིན་ཏེ། གཉེན་པོ་མི་ཆུད་པའི་འདོད་ཆགས་སྐྱེ། ཆགས་པ་སྤྱོད་པའི་ཡུལ་ཅིག་འདུག་ན། ཕ་མའམ་བླ་མ་ལ་སོགས་པའི་མདུན་དུ་ཡང་སྤྱོད་སྙིང་འདོད་པ་ལ་སོགས་པའི། གཉེན་པོ་མི་ཚུད་པའི་འདོད་ཆགས་སྐྱེ་སྟེ། དེ་ནང་རྟེན་འབྲེལ་བར་འབྱུང་བ། གསང་བ་རྟེན་ཅིང་འབྲེལ་བར་འབྱུང་བ། ལས་ཀྱི་རླུང་དེ་ལྟེ་བ་སྤྲུལ་པའི་འཁོར་ལོར་འཕོས་པའི་སྟོབས་ཀྱིས་དེ་ལྟར་དུ་འབྱུང༌། དེ་ལྟར་ཕྱི་ནང་གསུམ་གྱི་རྟེན་ཅིང་འབྲེལ་བར་འབྱུང་བ་གསུམ་ཕྱོགས་གཅིག་ཏུ་འགྲིག་ནས། རྟག་པ་མཐའ་གཟུང་གི་དབང་དུ་སོང་ན། ལོ་གསུམ་སོང་བ་དང་སྙིང་ག་ཆོས་ཀྱི་འཁོར་ལོར་འཕོ།

འཕོས་པའི་དུས་སུ་ཡང་རྟེན་ཅིང་འབྲེལ་པར་འབྱུང་བ། དེ་ལ་ཕྱི་རྟེན་ཅིང་འབྲེལ་བར་འབྱུང་བ། མི་གདོན་བསེན་མོ་དེས་རྒྱལ་འགོང་འདུག་པ་ཅན་ཅིག་ལ་ཅིག་གིས་གཏོད། དེས་དགྱེ་དགྱེ་དབང་མི་སྟེར། དགུ་དགུ་དབང་མི་སྟེར། ཕྱི་རོལ་གྱི་མོ་མ་ལ་སོགས་པས་བལྟས་ཀྱང༌། མི་འདི་ལ་རྒྱལ་འགོང་གདུག་ཅན་ཅིག་གིས་བདག་བཅར་བྱས་འདུག་ཟེར་བ་ཡོད། ལྷ་རྗེས་སྨན་ནག་གི་གཏམ་བརྒྱུད་ཡོད། དེ་ཕྱིར་རྟེན་ཅིང་འབྲེལ་བར་འབྱུང་བ་ཡིན། ནང་རྟེན་ཅིང་འབྲེལ་བར་འབྱུང་བ་ནི། ཞེ་སྡང་གི་སྟོབས་ཆེན་པོ་སྐྱེ་སྟེ། གསང་བ་རྟེན་ཅིང་འབྲེལ་བར་འབྱུང་བ་ལས་ཀྱི་རླུང་དེ་སྙིང་ག་ཆོས་ཀྱི་འཁོར་ལོ་འཕོས་པའི་སྟོབས་ཀྱིས་དེ་ལྟར་འབྱུང་ངོ༌། དེ་ལྟར་ཕྱི་ནང་གསང་གསུམ་གྱི་རྟེན་ཅིང་འབྲེལ་བར་འབྱུང་བ་གསུམ་ཕྱོགས་གཅིག་ཏུ་འགྲིག་ནས་རྟག་པ་མཐའ་བཟུང་དུ་སོང་ན། ལོ་གསུམ་སོང་བ་དང༌། འགྲིན་པ་ལོངས་སྤྱོད་ཀྱི་འཁོར་ལོར་འཕོ། འཕོས་པའི་དུས་སུ་ཡང་རྟེན་ཅིང་འབྲེལ་བར་འབྱུང་བ་གསུམ་འབྱུང༌། ཕྱི་རྟེན་ཅིང་འབྲེལ་བར་འབྱུང་བ་འདི། རྒྱལ་འགོང་གདུག་པ་ཅན་དེས་བཙན་གདུག་པ་ཅན་ཅིག་ལ་བཅར་གྱིས་གཏོད། བཙན་གདུག་པ་ཅན་དེས་བདག་ཅར་གྱིས་བྱེད། དེ་ཕྱི་རྟེན་ཅིང་འབྲེལ་བར་འབྱུང་བ། ནང་རྟེན་ཅིང་འབྲེལ་བར་འབྱུང་བ། ཕྲག་དོག་གི་སྟོབས་ཆེན་པོ་བསྐྱེད། རང་བས་བཟང་ཟེར་ན་བླ་མའམ། ཕ་མས་ལ་སོགས་བ་བཟང་ཟེར་ཡང་མི་བཟོད་པ་འོང༌། རང་བསམ་མཐོ་ཟེར་ན་ཤིང་གི་ཡལ་ག་མཐོ་ཟེར་ཡངབཅོག་སྙིང་འདོད་པའི་ཕྲག་དོག་ཆེན་པོ་སྐྱེ། དེ་ནང་རྟེན་ཅིང་འབྲེལ་བར་འབྱུང་བ། བསང་རྟེན་ཅིང་འབྲེལ་བར་འབྱུང་བ་ནི། ལས་ཀྱི་རླུང་དེ་འགྲིན་པ་ལོངས་སྤྱོད་ཀྱི་འཁོར་ལོར་འཕོས་པའི་སྟོབས་ཀྱིས་དེ་ལྟར་འབྱུང་བ། དེ་ལྟར་ཕྱི་ནང་གསང་གསུམ་གྱི་རྟེན་ཅིང་འབྲེལ་བར་འབྱུང་བ་གསུམ་ཕྱོགས་གཅིག་ཏུ་འགྲིག་ནས། རྟག་པ་མཐའ་གཟུང་དུ་སོང་ན་ལོ་གསུམ་སོང་བ་དང༌། སྤྱི་བོ་བདེ་ཆེན་གྱི་འཁོར་ལོར་འཕོ།

འཕོས་པའི་དུས་སུ་ཡང་རྟེན་ཅིང་འབྲེལ་བར་འབྱུང་བ་གསུམ་བྱུང༌། དེ་ལ་ཕྱི་རྟེན་ཅིང་འབྲེལ་བར་འབྱུང་བ། ནང་རྟེན་ཅིང་འབྲེལ་བར་འབྱུང་བ། གསང་བ་རྟེན་ཅིང་འབྲེལ་པར་འབྱུང་བ་སྟེ་གསུ། དེ་ལ་ཕྱི་རྟེན་ཅིང་འབྲེལ་བར་འབྱུང་བ་ནི། བཙན་གདུགས་པ་ཅན་དེས། ཀླུ་གདུག་པ་ཅན་ཅིག་ལ་ཅིག་གིས་གཏོད། དེས་དགྱེ་དགྱེ་དབང་མེད། དགུ་དགུ་དབང་མེད། དེས་ཕྱིས་རྟེན་ཅིང་འབྲེལ་བར་འབྱུང་བ། རྟེན་ཅིང་འབྲེལ་བར་འབྱུང་བ་ནི། ཉོན་མོངས་པ་གཏི་མུག་ཆེན་པོ་སྐྱེས་ཏེ། གཏི་མུག་ཆེན་པོའི་གོ་བ་ནི་སྔར་ནས་མེད་པ་ནི་མ་ཡིན་ཡང༌། མཉན་པོ་མི་ཆུད་པའི་གཏི་མུག་སྐྱེ། སྔར་ནས་ཆོས་དང་ཆོས་མ་ཡིན་པ་ཤེས། །བྱ་བ་དང་བྱ་མ་ཡིན་པ་ཤེས་པ་ལ། ཕྱི་ཆོས་དང་ཆོས་མ་ཡིན་པའི་མི་ཤེས། བྱ་བ་དང་བྱ་བ་མ་ཡིན་པའི་མ་ཤེས་པར། མུན་རུབ་ལ། མགོ་གཏུམ་པ་བཞིན་འགྲོ། དེ་ནང་རྟེན་འབྲེལ་བར་འབྱུང་བ། གསང་རྟེན་ཅིང་འབྲེལ་བར་འབྱུང་བ་ནི། ལས་ཀྱི་རླུང་དེ་སྤྱི་བོ་བདེ་ཆེན་གྱི་འཁོར་ལོ་སླེབས་པའི་མཐུས་དེ་ལྟར་འབྱུང༌། དེ་ལྟར་ཕྱི་ནང་གསུང་གསུམ་གྱི་རྟེན་ཅིང་འབྲེལ་བར་འབྱུང་བ་གསུམ་ཕྱོགས་གཅིག་ཏུ་འགྲིག་ནས། རྟག་པ་མཐའ་གཟུང་དུ་སོང་ནས་ལོ་གསུམ་ཏེ་བཅུ་གཉིས་ནི་མཛེ་ཕོ་རི་ཙམ་གཅིག་ཡོད། དེས་ན་བསྒྲུབ་པ་ཉོན་མོངས་པ་དང་བསྲེ་མི་ཉན། ཉམས་ལེན་གྱི་དུས་སུ་སེར་ཞུགས་པས་ལན། ཡིད་ཀྱིས་བསྔོ་མཛད། ཆོས་ཐུན་གཅིག་ཡིན། ཡང་ཟབ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླངས་སྙམ་དུ་དུ་བསམ། གཞུང་རྟག་ཏུའི་ཉམས་ལེན་ཕྱག་རྒྱ་ཆེན་པོ་ཡིན། དེ་ལ་མཉམ་པར་བཞག་པའི་ངང་ནས་རྟག་པར་རྟོག་པ་སྐྱེས། སྐྱེ་ཕྱིས་བྱེད། སྐྱེ་བའི་ལྟས་སྤུན་རྩེར་བྱུང་དུས་སུ་དེ་ལ་བསྡམ་བྱ་དང་སྡོམ་བྱེད་གཉིས་ཡོད། བསྡམ་བྱ་འཁོར་ལོ་བཞིར་འཇུག་པའི་རླུང་དེ་སྡོམ་བྱེད་སྡོམ་ལ་རྣམ་བཞིའམ། ཕྱགརྒྱ་བཞིའི་རྒྱས་གདབ། དེ་ཅི་ལྟ་བུ་ཡིན་ན་བོང་བུ་ལྟ་བུའི་སྲོག་ཆགས་ཕྲའུ་རེའི་སྟེང་དུ་རིའི་རྒྱལ་པོ་རི་རབ་བཞག་ན།

འགུལ་རྒྱུ་མེད་པ་དང་འདྲ་བར། དེ་ཐོག་མར་དཀོན་མཆོག་གསུམ་ལ་སྐྱབས་སུ་འགྲོ་བའི་སྡོམ་པས་གདམས་པས། ཕྱག་རྒྱ་གདབ་པ་དེ་ལ། ཡེར་པ་ཞང་བཙུན་དང་ཁམས་པ་ལུང་པའི་གཏམ་རྒྱུད་ཡོད། དེ་ནས་ངེས་པར་ཉོན་མོངས་པ་སྤོང་བའི་ཚུལ་ཁྲིམས་ཀྱི་སྡོམ་པས་བསྡམས་ཞིང་ཕྱག་རྒྱ་གདབ། དེ་ལ་ཇོ་གདན་འཇམ་མཛེས་དང༌། ལོ་ཙ་བ་རིན་ཆེན་བཟང་པོ་དང༌། མགོན་པོ་མི་འཁྲུགས་པ་གསུམ་གྱི་གཏམ་བརྒྱུད་ཡོད། དེ་ནས་ཚད་མེད་པའི་སྙིང་རྗེ་ཆེན་པོ་ལས་སྐྱེས་པའི་བྱང་ཆུབ་ཀྱི་སྡོམ་པས་བསྡམས་ཞིང༌། ཕྱག་རྒྱས་གདབ། དེ་ལ་ཆོས་རྗེ་རིན་པོ་ཆེའི་གཏམ་རྒྱུད་ཡོད། དེ་ནས་དབང་རྣམ་པར་དག་པ་ལས་བྱུང་བའི་བསྐྱེད་རྫོགས་གཉིས་ཀྱི་གདམས་པས་གདམས། ཕྱག་རྒྱས་གདབ། འདིའི་དུས་སུ་སློབ་དཔོན་པདྨའི་གཏམ་རྒྱུད་ཡོད། ཡིད་ཀྱིས་བསྔོ་བ་མཛད། ཡང་ཟ་པ་དང་རྒྱ་ཆེ་བའི་ཆོས་ཅིག་ཉན་ཅིང་ཉམས་སུ་བླང་སྙམ་དུ་བསམ། ད་དེ་ལྟར་སྡོམ་པ་རྣམ་བཞིའམ། ཕྱག་རྒྱ་བཞིས་རྒྱས་གདབ་ནས་ཉམས་སུ་བླངས་པས་བསམ་པ་རྣམ་པར་དག་པས་རྟེན་ཅིང་འབྲེལ་པར་འབྱུང་བ། དེ་ལ་ཕྱི་རྟེན་ཅིང་འབྲེལ་བར་འབྱུང་བ་ནི་རྣལ་འབྱོར་པ་དེ་ལ་དེ་བཞིན་གཤེགས་པ་སྤྲུལ་པའི་སྐུའི་གྲགས་པས་གང་བར་འབྱུང༌། སློབ་མས་བསྟོད་པ་བྱེད་པའམ། གླུ་མཁན་གླུ་ལེན་པའམ། སྡང་པོ་ཡོན་སློང་བ་རྣམས་ཀྱིས་ཀྱང༌། དེ་བཞིན་གཤེགས་པ་སྤྲུལ་པ་སྐུའི་བསྟོད་པ་འབའ་ཞིག་བྱེད། དེ་ཕྱིས་རྟེན་ཅིང་འབྲེལ་བར་འབྱུང་བ་ནང་རྟེན་ཅིང་འབྲེལ་བར་འབྱུང་བ་ནི། དེ་བཞིན་གཤེགས་པ་སྤྲུལ་པ་སྐུ་ཇི་སྙེད་ཡོད་པ་ཞལ་ལྟ། ཆོས་ཞུ་ཞིང་ཀུན་ཏུ་རྒྱུ་ཞིང༌། མགོན་པོ་འཇམ་དབྱངས་བཞིན་དུ་འགྱུར། གསང་བ་རྟེན་ཅིང་འབྲེལ་བར་འབྱུང་བ་སྡོམ་པ་རྣམ་པ་བཞིའམ། ཕྱག་རྒྱ་བཞིས་རྒྱས་བཏབ་ནས་ཉམས་སུ་བླངས་པའི་བསམ་པ་རྣམ་པར་དག་པ་དེ། ལྟེ་བ་སྤྲུལ་པའི་འཁོར་ལོ་སྟོབས་སུ་གྱུར་པའི་མཐུས་དེ་ལྟར་འབྱུང་ལ། ཡང་ཕྱི་ནང་གསང་གསུམ་གྱི་རྟེན་ཅིང་འབྲེལ་བར་འབྱུང་གསུམ་ཕྱོགས་གཅིག་ཏུ་འགྲིག་ནས་རྟག་པ་མཐའ་དག་གཟུང་དུ་སོང་ན།

ད་ཕྱིས་སྔ་མ་ལས་ཟློག་པའི་རྟེན་ཅིང་འབྲེལ་བར་འབྱུང་བ་གསུམ་འབྱུང་བ། ཕྱི་རྟེན་ཅིང་འབྲེལ་བར་འབྱུང་བ། དེ་བཞིན་གཤེགས་པ་ཆོས་ཀྱི་སྐུའི་གྲགས་པས་གང་བ་འབྱུང༌། བསྟོད་པ་བྱེད་རྣམས་ཀྱིས་ཀྱང་དེ་ལྟར་བྱེད། དེ་ཕྱི་རྟེན་ཅིང་འབྲེལ་བར་འབྱུང་བ་ཡིན། ནང་རྟེན་ཅིང་འབྲེལ་པར་འབྱུང་བ། ཆོས་ཀྱི་སྐུ་ཇི་སྙེད་ཅིག་ཡོད་པ་ཞལ་ལྟ་བ་ལ་སོགས་པ་འབྱུང༌། དེ་ནང་རྟེན་ཅིང་འབྲེལ་བར་འབྱུང་བ་ཡིན། གསང་བ་རྟེན་ཅིང་འབྲེལ་བར་འབྱུང་ནི། གསང་བ་རྟེན་ཅིང་འབྲེལ་བར་འབྱུང་ནི། བསམ་པ་རྣམ་པར་དག་པ་དེ་སྙིང་ག་ཆོས་ཀྱི་འཁོར་ལོར་སྟོབས་སུ་གྱུར་པའི་མཐུས་དེ་ལྟར་འབྱུང་ལ། དེ་ལྟར་རྟེན་ཅིང་འབྲེལ་བར་འབྱུང་བ་གསུམ་ཕྱོགས་གཅིག་ཏུ་འགྲིག་ནས་རྟག་ཏུ་པ་མཐའ་གཟུང་དུ་སོང་ན། ལོ་གསུམ་སོང་བ་དང༌། མགྲིན་པ་ལོངས་སྤྱོད་ཀྱི་འཁོར་ལོར་འཕོས་པའི་དུས་སུ་ཡང༌། ད་ཕྱི་སྔ་མ་ལས་ཟློག་པའི་རྟེན་ཅིང་འབྲེལ་བར་འབྱུང་བ་གསུམ་འབྱུང༌། དེ་ལ་ཕྱི་རྟེན་ཅིང་འབྲེལ་བར་འབྱུང་བ། ལོངས་སྤྱོད་རྫོགས་པའི་སྐུའི་གྲགས་པས་གང་བ་བྱུང༌། བསྟོད་པ་བྱེད་པ་ཡང་ཀུན་གྱི་དེ་ལྟར་བྱེད་དོ། །དེ་ཕྱི་རྟེན་ཅིང་འབྲེལ་བར་འབྱུང་བ་ཡིན། ནང་རྟེན་ཅིང་འབྲེལ་བར་འབྱུང་བ། ལོངས་སྤྱོད་རྫོགས་པའི་སྐུ་ཇི་སྙེད་ཡོད་པ་ཞལ་ལྟ། ཆོས་ཞུ། ཞིང་ནས་ཞིང་དུ་རྒྱུ་ཞིང༌། མགོན་པོ་འཇམ་དབྱངས་བཞིན་དུ་འགྱུར་དུ་ནང་རྟེན་ཅིང་འབྲེལ་བར་འབྱུང་བ་ཡིན། གསང་བ་རྟེན་ཅིང་འབྲེལ་བར་འབྱུང་བ། བསམ་པ་རྣམ་པར་དག་པ་དེ་མགྲིན་པ་ལོངས་སྤྱོད་ཀྱི་འཁོར་ལོར་འཕོས་པའི་མཐུས་དེ་ལྟར་འབྱུང་ལ། དེ་ལྟར་ཕྱི་ནང་གསང་གསུམ་གྱི་རྟེན་ཅིང་འབྲེལ་བར་འབྱུང་བ་ཕྱོགས་གཅིག་ཏུ་འགྲིག་ནས་རྟག་པ་མཐའ་གཟུང་དུ་སོང་ནས། ལོ་གུམ་སོང་བ་དང༌། སྤྱི་བོ་བདེ་ཆེན་གྱི་འཁོར་ལོར། འཕོས་པའི་དུས་སུ་ཡང༌། ང་ཕྱི་སྔ་མ་ལས་ཟློག་པའི་རྟེན་ཅིང་འབྲེལ་བར་འབྱུང་བ་གསུམ་འབྱུང༌།

དེ་ལ་ཕྱི་རྟེན་ཅིང་འབྲེལ་བར་འབྱུང་བ། རྣལ་འབྱོར་པ་དེ་ལ་དེ་བཞིན་གཤེགས་པའི་སྐུའི་ངོ་བོ་ཉིད་ཀྱི་སྐུའི་གྲགས་པས་གང་བ་འབྱུང༌། སློབ་མས་བསྟོད་པ་བྱེད་པའམ། གླུ་མཁན་གླུ་ལེན་པའམ། སྤྲང་པོ་ཡོན་སློང་བ་རྣམས་ཀྱིས་ཀྱང༌། ངོ་བོ་ཉིད་ཀྱི་སྐུའི་བསྟོད་པ་འབའ་ཞིག་བྱེད་པར་འགྱུར། དེ་ཕྱི་རྟེན་ཅིང་འབྲེལ་བར་འབྱུང་བ། ནང་རྟེན་ཅིང་འབྲེལ་བར་འབྱུང་བ། དེ་བཞིན་གཤེགས་པ་ངོ་བོ་ཉིད་ཀྱི་སྐུ་ཇི་སྙེད་གཅིག་ཡོད་པ་ཞལ་ལྟ། ཆོས་སྐུ། ཞིང་ནས་ཞིང་དུ་རྒྱུ་ཞིང༌། མགོན་པོ་འཇམ་དབྱངས་བཞིན་དུ་འགྱུར། གསང་བ་རྟེན་ཅིང་འབྲེལ་བར་འབྱུང་བ་སྡོམ་པ་རྣམ་པ་བཞིའམ། ཕྱག་རྒྱ་བཞིས་རྒྱས་གདམ་ནས་ཉམས་སུ་བླང་བའི་མཐུས། བསམ་པ་རྣམ་པར་དག་པ་དེ་སྤྱི་བོ་བདེ་ཆེན་གྱི་འཁོར་ལོར་འཕོས་པའི་མཐུས་དེ་ལྟར་འབྱུང་བ། དེ་ལྟར་ཕྱི་ནང་གསང་གསུམ་གྱི་རྟེན་ཅིང་འབྲེལ་པ་གསུམ་ཕྱོགས་གཅིག་ཏུ་འགྲེག་ནས། རྟག་པ་མཐའ་བཟུང་དུ་སོང་ན། ལོ་གསུམ་ཏེ་བཅུ་གཉིས་ན་གྲུབ་ཐོབ་རིའི་རྒྱལ་པོ་རི་རབ་ཙམ་ཡོང༌། སེམས་ཉིད་ངོ་བོ་ཉིད་ཀྱི་སྐུ། མགོན་པོ་ཕག་མོ་གྲུབ་པ་ལྟ་བུ་ཡོང༌། དེ་ལ་དགོངས་ནས་ཆོས་རྗེས་ཀྱང་སེམས་ཉིད་ངོ་བོ་ཉིད་ཀྱི་སྐུ། ཞེས་བསྟོད་པ་ཡིན། རྣལ་འབྱོར་པ་དེ་ལ་ཚོལ་གཉེན་པོ་མེད། གདུལ་བྱ་ལ་གཉན་པོ་མེད། འཁོར་ལོངས་སྤྱོད་ལ་གཉེན་པོ་མེད། གདུལ་བྱ་ཡོད་པར་གྱུར་ནས་བལ་པ་ནས་བསྐལ་པའི་བར་དུ་བཞུགས་ཀྱང་རང་དབང་ཆ་མེད་པར་གྱུར་ན་ཉིན་གཅིག་ལས་མི་བཞུགས། ཡང་རང་དབང་ཆེ། དེ་ལ་མགོན་པོ་ཕག་མོ་གྲུ་པ་ཚོགས་ནས་ཡར་བྱོན་ཁར། སྒོམ་མ་ཅིག་གིས་འབྲུམ་བུ་གཅིག་དང་དོ་ལེ་གཅིག་ཁྱེར་ནས། ཁྱེད་འདི་ལ་འདམ་མམ་འདི་ལ་འདམ། སྒྲུབ་པ་ཉོན་མོས་པ་དང་འདྲེས་ན་མཛེ་ཕོ་རི་རབ་ཙམ་གཅིག་འདམ། དེ་བཞིན་དུ་སྒྲུབ་པ་ཉོན་མོངས་པ་དང་མ་བསྲེས་པར་གྲུབ་ཐོབ་མགོ་རྒྱས་ཅིག་ལ་འདམ། དེས་ན་ཕྱེ་མ་དེ་ལ་འདམ་དགོས་གསུང༌། ཡིད་ཀྱིས་བསྔོ་བ་མཛད་གསུང༌།

ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླངས་སྙམ་དུ་བསམ། དེ་ལ་ད་རེས་ཀྱི་འདི་རྟག་པའི་ཆོས་ཐུན་ཡིན། ད་སྔར་གྱི་མཛེ་བོ་རི་རབ་ཙམ་པ་དེ་འདྲ་བ་ཅི་བྱུང་ན། གནས་འདི་དང་འདི་རྣམས་སུ་ཤ་རོ་ཡོང༌། དེ་ལ་ཤ་རོ་ཡོང་བའི་རྒྱུ་མཚན། རྐང་པའི་མཐིལ་གྱི་རྒྱུ་ཁུགས་ཀྱི་རླུངདེ་མེ་རླུང་ཡིན། དེ་ཉོན་མོངས་པ་འདོད་ཆགས་ལ་སོགས་པ་ཧ་ཅང་ཡང་ཆེས་དྲགས་སྦྱང་དྲ་པས། མེ་རླུང་དེ་གནས་འཆུགས། གནས་གར་འཆུགས་པའི་སར། རྣམས་ཀྱི་རྩེ་མོ་བསྲེགས། སྣེ་མོ་གར་བསྲེགས་པའི་སར། ཁམས་བྱང་ཆུབ་སེམས་ཀྱི་ཐེག་ལེ་མི་འདྲོངས་ལ། ཐིག་ལེ་གར་མ་འདྲོངས་པར་ལུས་ལ་ཤ་རོ་འོང༌། དེ་ལ་དང་པོ་རྐང་པའི་བྲང་བའི་སྟོད་དེ་རུ་ཤ་རོ་ཡོང༌། དེར་ཤ་རོ་བྱུང་ན་འབྲལ་བའི་དཀྱིལ་དེར་ཤ་རོ་ཡོང༌། བྲང་པའི་སྨད་དུ་ཤ་རོ་ཡོང༌། དེར་ཤ་རོ་བྱུང་ན་སྨིན་མཚམས་སུ་ཤ་རོ་འོང༌། རྐང་པའི་མཐེ་བོང་གི་རྩ་བའི་འབུར་དེ་ལ་ཤ་རོ་འོང༌། དེ་ལ་ཤ་རོ་བྱུང་ན་མཁུར་བའི་བྱ་སྐོང་ལ་ཤ་རོ་ཡོང༌། རྐང་བའི་རྒྱུ་ཁུགས་ལ་ཤ་རོ་ཡོང༌། དེར་ཤ་རོ་ཡོང་ན་མིག་ཁ་འོང༌། མིག་གིས་ཆུ་མི་ཐུབ་པ་ཡོང༌། རྐང་བའི་བོལ་གོང་དུ་ཤ་རོ་འོང༌། དར་ཤ་རོ་བྱུང་ན་ཁ་ལ་ཡོང༌། ཁ་སྐྱོག་པོ་ལ་སོགས་པ་འབྱུང༌། རྐང་བའི་ལོང་མོའི་ནང་དུ་ཤ་རོ་ཡོང༌། དེར་ཤ་རོ་བྱུང་ན། སྣ་སྡེབ་ཀྱི་ནང་དུ་འོང༌། དེར་བྱུང་ན་ལོང་མོའི་ཕྱི་ལོགས་སུ་ཤ་རོ་འོང༌། དེར་ཤ་རོ་བྱུང་ན། སྣ་སྟེབ་ཀྱི་ལོགས་སུ་འོང༌། གཡས་གཡོན་འདྲའོ། །རྐང་པའི་རྟིང་མཆུ་ལ་ཤ་རོ་འོང༌། དེར་ཤ་རོ་བྱུང་ན་མིག་མཆུ་ལ་འོང༌། གསང་བའི་རྡོ་་ལ་ཤ་རོ་འོང༌། དེར་ཤ་རོ་བྱུང་ན་སྣ་ལ་ཡོང༌། སྣ་འཚུབ་པ་ལ་སོགས་པ་འོང༌། དེ་ནས་ཕར་འཆེད་འཚུར་འཆེད་ལ་སོང་ནས། སྨིན་མ་བྱི་བ་ལ་སོགས་པ་ཐུན་སྐྲ་ཡང་འབྱི། མཛེ་ཕོའི་ལུས་སུ་འགྲོ། མ་སྨད་གསུམ་གྱི་གཏམ་རྒྱུད་ཡོད་གསུང༌། ཡིད་ཀྱིས་བསྔོ་བ་མཛད། ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླངས་སྙམ་དུ་བསམ།

ད་སྔར་གྱི་མཛེ་ཕོ་རི་རབ་ཙམ་པ་དེ་འདྲ་བ་ཅིག་བྱུང་ན། ཐབས་ཡོད་དམ་མེད་ན། ཐབས་ཀྱང་ཤིན་ཏུ་དཀའ། འོན་ཀྱང་སྙིང་རུས་ཆེན་བག་ཙམ་ཡོད་གསུང༌། ལོ་བཅུ་གཉིས་ཀྱི་རྒྱགས་བསགས་ནས་འཚམས་དམ་པར་སྤྱད། སྒྲུབ་པ་གྲོགས་དང་མཐུན་པར་བྱ། དེ་ལ་དང་པོ་ལམ་བཏང་ཡུན་རིང་དུ་བྱ། དེ་ནས་བྱང་ཆུབ་མཆོག་ཏུ་སེམས་བསྐྱེད། ཡིད་དམ་གྱི་ལྷ་སྒོམ། བླ་མ་དམ་པ་ལྟེ་བའི་འོག་ཏུ་སྒོམ། བླ་མའི་ཐུགས་ཀ་ནས་གསེར་གྱི་རྡོ་རྗེ་ཆེ་བ་ལྕི་བ་ཅིག་གཤམ་ལམ་ན་མར་སོང་ནས། སའི་འོག་ན་མར་ལ་ནམ་མཁའ་ཐུགས་པ་མེད་པ་མར་ལ་སིར་རི་སོང་བར་སྒོམ་ལ། དེ་ལྟར་བསྒོམས་པས་ཕན་མི་ཕན་ལོ་གསུམ་ཤེས་འོང༌། ལོ་གསུམ་ན་སྐ་ཡན་ཆད་ཀྱི་དུམ་བུ་འདི་སྣུམ་ལམ་གྱིས་འགྲོ། དེ་མ་བྱུང་ན་ཕྱི་མའི་དོན་བྱ། ཁ་ཆེམས་ཆོས་དང་མཐུན་པ་བཞག། རྐེད་པ་ཡན་ཆད་སྣུམ་ལམ་གྱིས་བྱུང་ན། དེ་ནས་སྙིང་གི་མན་ཆད་ཙམ་དེ་ནས་ལྟེ་བ་ཡན་ཆད་ཙམ་སྣུམ་ལམ་གྱིས་ཡོང༌། ཇི་ལྟར་མཆི་ཡང་ལོ་བཅུ་གཉིས་ན་ཕན་ཡོང༌། གྲུབ་ཐོབ་ཅིག་ཡོང་སྟེ་སྔར་གྱི་དེ་འདྲ་མི་འོང༌། རང་སྐྱོང་ཙམ་ཡོང༌། གསུམ་ཆོས་འཁོར་ལོ་མཚར་བ་ཡིན། ཆོས་ཐུན་ལྔ་ཡོད་ཀྱི་བསྔོ་བ་མཛད་དོ། །ཡང་ཟབ་པ་དང་རྒྱ་ཆེ་བའི་ཆོས་ཉན་ལ་ཉམས་སུ་བླངས་སྙམ་བསམ། དེ་ལ་འཁོར་ལོ་ལྔ་ནི། ཐེག་པ་ཆེན་པོ་གསང་སྔགས་འཇིགས་སུ་རུང་བའི་ལས་སྦྱོར་ཡིན་གསུངས། དེ་ལ་སྤྱིར་རྡོ་རྗེའི་ལུས་འདི་རྩ་གསུམ་འཁོར་ལོ་ལྔའི་བདག་ཉིད་དུ་གནས་པ་ལས། དེ་ལ་སྤྱི་བོ་བདེ་ཆེན་གྱི་འཁོར་ལོ། མགྲིན་པ་ལོངས་སྤྱོད་ཀྱི་འཁོར་ལོ། སྙིང་ག་ཆོས་ཀྱི་འཁོར་ལོ། ལྟེ་བ་སྤྲུལ་པའི་འཁོར་ལོ། བཅད་ཚིག་སྦས་པའི་འཁོར་ལོ་དང་ལྔར་གནས་པ་ལས། དེ་ལ་སྡོད་ཅིང་སྡོད་པའི་འཁྲུལ་འཁོར་འབའ་ཞིག་བྱས་པའི་དུས་སུ། སེམས་ཀྱི་རྒྱལ་པོ་དེ་ལྟེ་བ་སྤྲུལ་པའི་འཁོར་ལོ་ན་གནས། ཉོན་མོངས་པ་འདོད་ཆགས་སྐྱེ། ཉལ་བ་དང་ཉལ་བའི་འཁྲུལ་འཁོར་འབའ་ཞིག་བྱས་པའི་དུས་སུ། སེམས་ཀྱི་རྒྱལ་པོ་དེ་གཅད་ཚིག་སྦས་པའི་འཁོར་ལོ་ན་གནས།

ཉོན་མོངས་པ་ང་རྒྱལ་བསྐྱེད། ལངས་པའི་འཁྲུལ་འཁོར་འབའ་ཞིག་བྱས་པའི་དུས་སུ། སེམས་ཀྱི་རྒྱལ་པོ་དེ་སྙིང་ག་ཆོས་ཀྱི་འཁོར་ལོ་ན་གནས། ཉོན་མོངས་པ་འདོད་ཆགས་སྐྱེ། ཉལ་བ་དང་ཉལ་བའི་འཁྲུལ་འཁོར་འབའ་ཞིག་བྱས་པའི་དུས་སུ། སེམས་ཀྱི་རྒྱལ་པོ་དེ་མགྲིན་པ་ལོངས་སྤྱོད་ཀྱི་འཁོར་ལོ་ན་གནས། ཉོན་མོངས་པ་ཕྲག་དོག་སྐྱེ། འཆོང་བ་དང༌། རྒྱུག་པ་དང༌། ཀུས་འདེབས་པ་དང༌། དགའ་བའི་འཁྲུལ་འཁོར་འབིགས་བྱས་པའི་དུས་སུ། སེམས་ཀྱི་རྒྱལ་པོ་དེ་སྤྱི་བོ་བདེ་ཆེན་གྱི་འཁོར་ལོ་ན་གནས། ཉོན་མོངས་པ་གཏི་མུག་བསྐྱེ་བགྱི་བ་གསུང༌། ཆོས་ཐུན་གཅིག་ཡིན། ཡིད་ཀྱིས་བསྔོ་བ་མཛད། ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། ད་དེ་ལྟར་སྡོད་ཅིང་སྡོད་པའི་འཁྲུལ་འཁོར་འབའ་ཞིག་བྱ། ལོའམ་ཟླ་བའམ། བསྐལ་པའི་བར་བགྱི་བ་གསུང་ན་ཡང༌། འདོད་ཆགས་མ་སྐྱེས་པའི་བར་དེ་ཚད་ཡིན། ནམ་སྐྱེས་པའི་དུས་སུ་སྐོང་བུ་དྲོ་དུས་སུ་ཕྱི་མའི་མན་ངག་ཡིན། སྐོང་བུ་མེའམ་ཉི་མས་དྲོས་པའི་དུས་སུ། གྲག་པ་ཡོད་པའི་དྲི་མ་ཡང་དུག་པོ་ལ་སོགས་པས་ཕྱིས་པ་སིང་གིས་འགྲོ་བ་དང་འདྲ་བར། ཉོན་མོངས་པ་འདོད་ཆགས་ནམ་སྐྱེས་པའི་དུས་སུ། ལམ་དུ་ཡང་ཅག་གིས་གཏང༌། དེ་ནས་བྱང་ཆུབ་མཆོག་ཏུ་སེམས་བསྐྱེད། ལུས་ཡི་དམ་གྱི་ལྷར་བསྒོམ། བླ་མ་དམ་པ་དང་ཕྱག་རྒྱ་ཆེན་པོ་ལ་སོགས་པ་རྒྱས་གདབ། ཕ་གསད་པའི་ལག་དམར་ཐང་སྟོང་ལ་བྱུང་བ་འདྲ་བར་བགྱི་བ་ཡང༌། དེ་ལ་ད་འུས་དགྲ་ཤ་ལེན་པར་འདོད་ན། ཁོ་མ་ཁར་བཙན་པོ་གཅིག་ཡོད་པའི་དུས་སུ། ཕྱི་རོལ་ནས་འཐབ་སྟངས་དང༌། འདུག་བསྟངས་དང་ཁ་པོ་དང་ཧོ་དི་ར་ཇི་སྙེད་ཅིག་བྱས་ཀྱང་ད་འུས་དགྲ་ཤ་མི་ལོན། ཁོ་རང་བཞིན་གྱི་ཐང་ལ་བྱུང་ཡང་ཡོང༌། ཐབས་ཀྱིས་འཁྲུལ་འཁོར་ལ་རྟེན་ན་ཡང་རུང༌། དེའི་དུས་སུ་ལག་སྟབས་གཅིག་གིས་འགྲོ་བ་དང་འདྲ་བར་ཉོན་མོངས་པ་འདོད་ཆགས་ཡང་དཔེ་གཉིས་པོ་ལྟར་ལམ་དུ་གཏོང་དགོས། བསྔོ་བའི་བར་དུ་ཉམས་སུ་བླང༌།

ཉལ་བ་དང་ཉལ་བའི་འཁྲུལ་འཁོར་འབིག་བྱ། ལོའམ་ཟླ་བའམ། བསྐལ་པའི་བར་བགྱི་བ་གསུང་ན་ཡང༌། ཞེ་སྡང་མ་སྐྱེས་ཀྱི་བར་དེ་ཚད་ཡིན། ཞེ་སྡང་ནམ་སྐྱེས་པའི་དུས་སུ། དཔེ་གཉིས་པོ་ལྟར་ཞེ་སྡང་ལམ་དུ་གཏོང་བ་དང༌། བསྔོ་བའི་བར་དུ་ཉམས་སུ་བླང༌། འགྲོ་བའི་འཁྲུལ་འཁོར་འབིག་བྱ། ལོའམ་ཟླ་བའམ། བསྐལ་པའི་བར་གྱི་བགྱི་བ་གསུང་ན་ཡང༌། མགྲིན་པ་ལོངས་སྤྱོད་ཀྱི་འཁོར་ལོ་ཕྲག་དོག་མ་སྐྱེས་ཀྱི་བར་དེ་ཚད་ཡིན། ཕྲག་དོག་ནམ་སྐྱེས་པའི་དུས་སུ། དཔེ་གཉིས་པོ་ལྟར་ཕྲག་དོག་ལམ་དུ་གཏོང་བ་ནས། བསྔོ་བའི་བར་དུ་ཉམས་བླང༌། འཆོང་བ་དང༌། རྒྱུག་པ་དང༌། ཀུས་འདེབས་པ་དང་དགའ་བའི་འཁྲུལ་འཁོར་འབིག་བྱ། དེ་ལྟར་བྱས་པས་སྤྱི་བོ་བདེ་ཆེན་གྱི་འཁོར་ལོར་ཉོན་མོངས་པ་གཏི་མུག་སྐྱེ། ནམ་སྐྱེས་པ་དང་སྐོང་བུ་དྲོ་དུས་སུ་ཕྱི་མའི་མན་ངག ཕ་གསད་པའི་ལག་དམར་ཐང་ལ་བྱུང་བ་དང་འདྲ་བར། དཔེ་གཉིས་པ་ལྟར་ལམ་དུ་གཏོང་བ་ནས། བསྔོ་བའི་བར་དུ་ཉམས་སུ་བླང༌། དེ་ཉམས་ལེན་ལྔ་ལྡན་གྱི་སྟེང་དུ་ལམ་གཏོང་བསྣོན་པ་ཡིན་ཡིད་ཀྱི་བསྔོ་བ་མཛད། ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་བླང་མཉམ་དུ་བསམ། ད་སྡོད་ཅིང་སྡོད་པའི་འཁྲུལ་འཁོར་ལ་བརྟེན་ནས། ལྟེ་བ་སྤྲུལ་པའི་འཁོར་ལོར་འདོད་ཆགས་ལན་ལམ་དུ་གཏོང་བ་ནས་བསྔོ་བའི་བར་དུ་ཉམས་སུ་བླང་པས། དེ་ལ་འདོད་ཆགས་མེད་པའི་བསམ་པ་རྣམ་པར་དག་བ་འདི། བཅོམ་ལྡན་འདས་འོད་དཔག་མེད་དངོས་ཡིན་བགྱི་བ་གསུང༌། བདེ་བ་ཅན་གྱི་ཞིང་ཁམས་སུ་བགྱི་བ་ཕྱི་རོལ་ན་མེད། ལྟེ་བ་སྤྲུལ་པའི་འཁོར་ལོ་དེ་རང་ཡིན། རྣལ་འབྱོར་བ་དེ་ལ་མགོན་པོ་འོད་དཔག་ཏུ་མེད་པའི་ཆེ་བའི་ཡོན་ཏན་ཇི་སྙེད་ཅིག་ཡོད་པར་འབྱུང༌། རླུང་ལྔའི་དབང་དུ་བྱས་ན་ཡང༌། མེ་དང་མཉམ་དུ་རྒྱུ་བའི་རླུང་ལ་དབང་ཐོབ། ཟད་པར་ཟིལ་གནོན་གྱི་དབང་དུ་བགྱིས་ན་ཡང༌། ཟད་པར་མེའི་ཏིང་ངེ་འཛིན་ལ་དབང་ཐོབ། གཅད་ཚིགས་སྦས་པའི་འཁོར་ལོ་ང་རྒྱལ་ལམ་དུ་བཏོང་བ་དང༌།

བསྔོ་བའི་བར་དུ་ཉམས་སུ་བླངས་པས། ང་རྒྱས་མེད་པའི་བསམ་པ་རྣམ་པར་དག་པ་དེ། བཅོམ་ལྡན་འདས་མགོན་པོ་རིན་པོ་ཆེན་འབྱུང་ལྡན་དངོས་ཡིན། ཞིང་ཡང་ལྷོ་ཕྱོགས་ན་མེད་དེ་རང་ཡིན། རྣལ་འབྱོར་དེ་ལ་མགོན་པོ་རིན་ཆེན་འབྱུང་ལྡན་གྱི་ཆེ་བའི་ཡོན་ཏན་ཇི་སྙེད་ཡོད་པ་འབྱུང༌། རླུང་ལྔའི་དབང་དུ་བྱས་ན་ཐུར་སེལ་དབང་ཐོབ། ཟད་པར་ཟིལ་ནོན་གྱི་དབང་དུ་བྱས་ན་ཡང༌། ཟད་པར་སའི་ཏིང་ངེ་འཛིན་ལ་དབང་ཐོག་ལངས་པའི་འཁྲུལ་འཁོར་ལ་རྟེན་ནས། སྙིང་ག་ཆོས་ཀྱི་ལོ་འཁོར་ལོ། ཞེ་སྡང་ལམ་དུ་བཏོང་བ་ནས་བསྔོ་བའི་བར་དུ་ཉམས་སུ་བླངས་བས། ཞེ་སྡང་མེད་པའི་བསམ་པ་རྣམ་པར་དག་པ་སྟེ་བཅོམ་ལྡན་འདས་མི་འཁྲུགས་པ་དངོས་ཡིན། ཞིང་ཡང་མངོན་པར་དགའ་བའི་ཞིང་བྱ་བ་ཕྱི་རོལ་ན་མེད། སྙིང་ག་ཆོས་ཀྱི་འཁོར་ལོ་དེ་རང་ཡིན། མགོན་པོ་མི་འཁྲུག་པའི་ཆེ་བའི་ཡོན་ཏན་ཇི་སྙེད་པ་དེ་ལ་འབྱུང༌། རླུང་ལྔའི་དབང་དུ་བྱས་ན་སྲོག་འཛིན་པའི་རླུང་ལ་དབང་ཐོབ། ཟད་པར་ཟིལ་གནོན་གྱི་དབང་དུ་བགྱིས་ན་ཡང༌། ཟད་པར་ཆུའི་ཏིང་ངེ་འཛིན་ལ་དབང་ཐོབ། མགྲིན་པ་ལོངས་སྤྱོད་ཀྱི་འཁོར་ལོ་འགྲོ་བའི་འཁྲུལ་འཁོར་ལ་རྟེན་ནས། ཕྲག་དོག་ལམ་དུ་གཏོང་བ་ནས་བསྔོ་བའི་བར་དུ་ཉམས་སུ་བླངས་པས། ཕྲག་དོག་མེད་པའི་བསམ་པ་རྣམ་པར་དག་པ་དེ། བཅོམ་ལྡན་འདས་དོན་ཡོད་གྲུབ་པ་དངོས་ཡིན། ཞིང་ཡང་དེ་རང་ཡིན། རྣལ་འབྱོར་བ་དེ་ལ་བཅོམ་ལྡན་འདས་དོན་ཡོད་གྲུབ་པའི་ཆེ་བའི་ཡོན་ཏན་ཇི་སྙེད་ཅིག་ཡོད་པ་འབྱུང༌། རླུང་ལྔའི་དབང་དུ་བྱས་ནས་གྱེན་དུ་རྒྱུ་བའི་རླུང་ལ་དབང་ཐོབ། ཟད་པར་ཟིལ་གནོན་གྱི་དབང་དུ་བགྱི་ན། ཟད་པར་རླུང་གི་ཏིང་ངེ་འཛིན་ལ་དབང་ཐོབ། འཆོང་བ་དང་རྒྱུག་པའི་འཁྲུལ་འཁོར་བྱས་པ་ལ་བརྟེན་ནས། སྤྱི་བོ་བདེ་ཆེན་གྱི་འཁོར་ལོར་དཔེ་གཉིས་པོ་ལྟར་གཏི་མུག་ལམ་དུ་གཏོང་བ་ནས་བསྔོ་བའི་བར་དུ་ཉམས་སུ་བླངས་པས། གཏི་མུག་མེད་པའི་བསམ་པ་རྣམ་པར་དག་པ་དེ་བཅོམ་ལྡན་འདས་རྣམ་པར་སྣང་མཛད་དངོས་ཡིན།

ཞིང་ཡང་དབུས་ཞེས་པ་བྱ་བ་ཕྱི་རོལ་ན་མེད། སྤྱི་བོ་བདེ་ཆེན་གྱི་འཁོར་ལོ་དེ་ཉིད་ཡིན། རྣལ་འབྱོར་པ་དེ་ལ་བཅོམ་ལྡན་འདས་རྣམ་པར་དག་པར་སྣང་མཛད་ཀྱི་ཆེ་བའི་ཡོན་ཏན་ཇི་སྙེད་ཅིག་ཡོད་ལ་འབྱུང༌། རླུང་ལྔའི་དབང་དུ་བྱས་ན། ཁྱབ་བྱེད་ཀྱི་རླུང་ལ་དབང་ཐོབ། ཟད་པར་ཟིལ་གནོན་གྱི་དབང་དུ་བགྱིས་ན་ཡང་ཟད་པར་ནམ་མཁའི་ཏིང་ངེ་འཛིན་ལ་དབང་ཐོབ་བགྱི་བ་གསུང༌། མདོར་ན་འཁྲུལ་འཁོར་རྣམ་པ་ལྔ་ལ་བརྟེན་ནས། ཉོན་མོངས་པ་ལྔ་སླང་ནས། དཔེ་གཉིས་པོ་ལྟར་ལམ་དུ་བཏོང་བ་ནས་བསྔོ་བའི་བར་དུ་ཉམས་སུ་བླངས་ནས། རྐང་དང༌། སྤྲིས་དང་ཆུ་རྒྱུས་ལ་ཡང་གནས་པའི་གནས་པ་ཉོན་མོངས་པ་ཐམས་ཅད་དག་ནས་རྒྱལ་བ་རིག་ལྔ་ལ་ཆེ་བའི་ཡོན་ཏན་ཇི་སྙེད་ཅིག་ཡོད་པ་དེ་ལ་འབྱུང༌། འཁོར་ལོ་ལྔ་མཚར་བ་ཡིན། ཡིད་ཀྱིས་བསྔོ་བ་མཛད། ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། དེ་ལ་ཟབ་ཆོས་རྩ་རླུང་མ། ཆོས་དྲུག་གསར་མ་འདི་གཉིས། ཆོས་རྗེས་ཀྱི་རིན་པོཆེ་མིན་པ། བུ་སློབ་སུ་ལ་ཡང་མ་གནང་བར་འདུག སྤྱིར་རྡོ་རྗེའི་ལུས་འདི་རྩ་གསུམ་འཁོར་ལོ་བཞིའི་བདག་ཉིད་དུགནས་པ་ལ། དེ་སྤྱི་བོ་བདེ་ཆེན་གྱི་འཁོར་ལོ། སྙིང་ག་ཆོས་ཀྱི་འཁོར་ལོ། ལྟེ་བ་སྤྲུལ་པའི་འཁོར་ལོ་དང་བཞི་ཡིན། དེ་ལ་རྩའི་དབང་དུ་བྱས་ན། རྡོ་རྗེའི་ལུས་འདི་ལ་རྩ་རྒྱས་པར་བྱས་ན། སྟོང་ཕྲག་བདུན་བཅུ་དོན་གཉིས། སྡུས་པར་བྱས་ན་གཙོ་བོ་དྲུག་བཅུ་རྩ་བཞི། དེ་བས་ཀྱང་བསྡུས་ན། རྩ་གསུམ་འཁོར་ལོ་བཞིའི་བདག་ཉིད་དུ་གནས། དེ་ལ་རྩ་གཡས་པ་གཡོན་པ་དབུ་མ་གསུམ་ཡིན། རླུང་གི་དབང་དུ་བྱས་ན། ཉིན་ཞག་ཕྲུགས་གཅིག་ལ། ཉི་ཁྲི་ཆིག་སྟོང་དྲུག་བརྒྱ་སྣ་ནས་རྒྱུ། དེ་ལ་ཕྱི་རིང་དུ་རྒྱུ་བ། ནང་དུ་ཐུང་དུ་རྒྱུ་བ། དེ་ལ་ཐིག་ལེའི་དབང་དུ་བྱས་ན། སྐྱེས་པ་རྣམས་ཀྱི་དཀར་པོ། བུད་མེད་རྣམས་ཀྱི་དམར་པོ། འཁོར་ལོས་རྒྱལ་པོ་དང་བུ་ཐུ་བོ་ཡི་སྔོན་པོ། དེ་ལ་རྒྱ་གར་གྱི་མཁན་པོ་རྒྱུད་སྡེའི་བདག་ཉིད་ཅན་རྣམས་ཀྱིས་ཀྱང་རྩ་དེ་རྩར་འཆད་རླུང་དེ་རླུང་དུ་འཆད།

ཐིག་ལེ་དེ་ལིག་ལེར་འཆད། བོད་ཀྱི་མཁས་པ་རྒྱུད་སྡེའི་བདག་ཉིད་ཅན་རྣམས་ཀྱིས་ཀྱང་དེ་ལྟར་འཆད། རྒྱ་བོད་གཉིས་ཀའི་ཀུ་སུ་ལུ་པ་རྣམས་ཀྱིས་ཀྱང་དེ་ལྟར་སྒོམ། དེ་ལ་རྩ་དེ་རྩ་རང་མ་ཡིན། རླུང་དེ་རླུང་རང་མ་ཡིན། ལྟེ་བ་མན་ཆད་གྱི་དུམ་བུ་རྩ་གཡོན་པ། དཀྱིལ་གྱི་དུམ་བུ་རྩ་དབུ་མ། རྩ་དེ་རྩ་ཡིན་གསུང༌། རླུངདེ་རླུང་རང་མ་ཡིན། འོ་ན་ཉིན་ཞག་གཅིག་ལ་ཉི་ཁྲི་ཆིག་སྟོང་དྲུག་རྒྱ་རྒྱུ་བ་དེ་རླུང་རང་མ་ཡིན། རྐང་པའི་མཐེ་བོང་འགུལ་བར་རང་རྩ་ཡིན། ལག་པའི་རྐྱང་སྐུམ་གཅིག་གིས། མིག་དབྱེད་འཛུམ་གཅིག་གིས། རླུང་དེ་རླུང་ཡིན་གསུང༌། དེ་ལ་རྒྱ་གར་གྱི་བླ་མ་དུར་ཁྲོད་པ་བྱ་བ་གཅིག་གིས། ཁྱེད་བོད་ལ་གྲུབ་ཐོབ་གར་ཡོད། རླུང་ལ་གོ་བ་མེད་པར་གསུང༌། བླ་མ་འབྲི་ཁུང་པ་དེས་བག་ཙམ་གོ་བ་ཡོད་པར་འདུག་གསུང༌། ཆོས་རྗེའི་ཐུགས་ལ། བླ་མ་དུར་ཁྲོད་པ་རང་གིས་ཀྱང་གོ་བའི་གཞུང་མེད་པར་དགོངས་པ་བྱུང་གསུང༌། དེ་ལས་ལུས་ཀྱི་འགུལ་སྐྱོད་བྱེད་ཚང་རླུང་གིས་བྱེད་པ་ཡིན་གསུང༌། དེས་ན། རླུང་ཞེས་བྱ་བས་ལས་ཀུན་བྱེད། འདི་ནི་རྣམ་ཤེས་གཞོན་པས་ཏེ། ཞེས་བྱ་བ་ལ་སོགས་པ་གསུང༌། ཐིག་ལེ་དེ་ཐིག་ལེ་རང་མ་ཡིན་གསུང༌། དཀར་དམར་སྔོན་གསུམ་ལ་སོགས་པ་དེ་ཐིག་ལེ་མ་ཡིན་གསུང༌། འོ་ན་ཐིག་ལེ་གང་ཡིན་ན། འདོད་ཆགས་ཀྱི་སེམས་ཀྱང་དེ་རང་ཡིན་གསུང༌། དེ་ཆོསཐུན་དང་པོ་ཡིན། ཡིད་ཀྱིས་བསྔོ་བ་མཛད། ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། དེ་ལ་ད་རེས་ཀྱིས་འདི་རྩ་རླུང་ཐིམ་ལེ་གསུམ་ཀའི་ཉམས་ལེན་ཡིན། དེ་ལ་འཁྲུལ་འཁོར་ཐང་ལ་ཕེབས་པར་བྱ། ལག་པ་མཉམ་བཞག་གམ་དབུས་མོ་ལ་བཀལ་ན། རོ་སྟོད་དགྱེ་ལོག་བྱས་པའི་དུས་སུ། རླུང་སེམས་ཐམས་ཅད་ལྟེ་བའི་འོག་ཏུ་ལྷ་ན་འགྲོ། དེ་ཡན་ཆད་གཏན་མི་གནས། འདི་སྟེང་རླུང་རང་གནས་སུ་གནོན་པའི་མན་ངག་བགྱི་བ་ཡིན། རྒྱུ་མཚན་འདི་ཡིན། སློབ་མ་སློབ་པར་བྱེད་པའི་དཔེ་ལ། སྟོན་པར་བྱེད་པའི་རྒྱུ་མཚན་ཡང་འདི་ཡིན།

འཁྲུལ་འཁོར་དེ་བས་དགུ་ཙམ་ཕྱག་རྒྱ་ཆེན་པོ་འདེབས་པའི་དུས་ཀྱི་འཁྲུལ་འཁོར་ཙམ་བྱ། དེ་ལྟར་བྱས་པས། རླུང་སེམས་སྙིང་གར་ཅིག་གིས་འོང༌། ཡན་ཆད་མན་ཆད་གང་ལ་ཡང་མི་གནས། དེ་ཡིས་མི་རྟོག་པའི་རླུང་རང་གནས་སུ་མནོན་པའི་མན་ངག་ཡིན་གསུང༌། དེ་དེ་བས་འཁྲུལ་འཁོར་དགུ་ན་རླུང་སེམས་སྐེ་ཡན་དུ་འདུ་བས། ཚེ་ཐུང༌། ནད་མང༌། ལོངས་སྤྱོད་དབུལ། བཀྲ་མི་ཤེས་པའི་རྩ་བ་ཡིན། སྒོམ་པའི་དུས་སུ་ཡནུ་ཏ་རའི་ཁྲོད། འཕོ་བ་སྒོམ་པའི་དུས་ལ་སོགས་པ་མིན་པར་མི་བྱ། དེ་ནས་གཡས་པ་སྤང་བར་བྱ་བའི་རྩ་ཡིན། དེ་དབུ་མ་བསྐྱེད་པར་བྱ་བའི་རྩ་ཡིན། ད་སྙིང་གི་དཀྱིལ་དུ་རབ་བླ་མ། འབྲིང་ཡི་དམ། ཐ་མ་ཡང་ཤ་པོ་བསྒོམས་ཀྱང༌། ལ་གཅད་པའི་གསུང་ཡིན། ཐ་ན་རྡོ་འབྱོང་གཅིག་བསྒོམ་ཀྱང་སྙིང་གི་དཀྱིལ་དུ་ཉམས་ཀྱི་དྲི་མ་དང་བྲལ་བའི་ཏིང་ངེ་འཛིན་སྐྱེ་སྟེ། ཆག་ཆག་གི་དཔེ་དེ་ཡིན། དེ་མཚན་ཉིད་པ་ལ་སོགས་པ་མི་གུས་པའི་རྟེན་གྱི་གང་ཟག་ལ། དང་པོ་ནས་བླ་མ་སྙིང་གི་དཀྱིལ་དུ་སྒོམ་པ་མི་སྟོན་པར་གསང་བ་ཡིན། སྙིང་གར་སྒོམ་བྱས་པས་སྙིང་གི་ཕྱི་ཤིན་ཏུ་བསྒོམ་པར་ཡོང༌། དེ་མི་རྟོག་པའི་ཉམས་འཐུག་པོ་ཅིག་སྐྱེ། དེ་ནས་སྙིང་གི་དཀྱིལ་དུ་བསྒོམ་པ་འདོད་ཀྱིས་སྟོན་བགྱི་བ་གསུང་དེ་ཐིག་ལེ་གང་ཡིན་ན་འདོད་ཆགས་ཀྱང་པ་དེ་ཡིན་པ་དེ་ཡོད་དགོས། སྒྲུབ་དགོས། བསྒྲུབ་པར་བྱེད་པ་ལ། སྒྲུབ་ཐབས་ཀྱི་ཡན་ལག་ལྔས་བསྒྲུབ་དགོས། དེ་ལ་གནས་ཀྱི་སྒྲུབ་པ། དུས་ཀྱི་སྒྲུབ་པ་ཟས་ཀྱི་སྒྲུབ་པ། རྫས་ཀྱི་སྒྲུབ་པ། གྲོགས་ཀྱི་སྒྲུབ་པ་ལ་ལྔ་ཡིན་དེ་ལ་གནས་ཀྱི་སྒྲུབ་པ་ལ་གངས་དཀར་ཏི་སེའམ། ལ་ཕྱི་ཆུ་བར། འཕན་ཡུལ་གནས་ཆུང་ངམ། རྩ་རིའམ། དེ་ལྟ་བུ་ན་འཚེའུ་རེ་རེ་ཡང་འཇིག་རྟེན་པའི་མཁའ་འགྲོ་མ་འབུམ་འབུམ་གནས་བགྱིའམ། གཞན་ཡང་གདན་ས་རིན་པོ་ཆེ་ཡང་ལྷ་དབང་ཕྱུག་ཆེན་པོའི་རྟེན་ཁྱད་པར་ཅན་ཡོད། དེ་ལྟ་བུའི་གདུལ་བྱ་ཡོད་པའི་ས་ན། འདུལ་བྱེད་ཀྱི་སྟོན་པ་བདེ་མཆོག་འཁོར་ལོའི་ལྷ་ཚོགས་བཞུགས་པས།

དེ་རྣམས་ཀྱི་གྲིབ་པ་མ། བྱིན་རླབས་ཀྱིས་བདེ་བ་སྐྱེ་བ་ཡིན། དེ་གནས་ཀྱི་སྒྲུབ་པ་ཡིན་དུས་ཀྱི་སྒྲུབ་པ་ལ། ལོ་གཅིག་ལ་ཡང་བཅོམ་ལྡན་འདས་ཀྱི་དུས་མཆོད་ཆེན་པོ་བཞིའི། ཟླ་བ་གཅིག་ལ་ཉ་སྟོང་བཞིའམ། ཞག་གཅིག་ལ་ཡང་ཐུན་བཞིའི་རྣལ་འབྱོར་སྒོམ་པའི་དུས་སུ། དེ་དུས་ཀྱི་སྒྲུབ་པ་ཡིན། དེ་རྫས་ཀྱི་སྒྲུབ་པ་ཡིན། རྫས་ཀྱི་སྒྲུབ་པ་ལ། རྫས་དངོས་པོ་དག་བལྟ། ཁམ་ཆུང་ཡང་ཐ་ན་ཁབ་སྐུད་ཡན་ཆད། མཐོང་བ་དང༌། སེམས་དགའ་ལྡན་སོང་བ་དེ་ལ་བསྟེན་ནས་སྐྱེ་བ་ཡིན། དངོས་པོ་མ་དག་པའི་རིགས་ཚོ་ཁམ་ཆེ་ཡང༌། སྐྱོབས་ན་ཕར་ལ་སྦས་ནས་འཇོག་པ་ཡིན། དེ་རྫས་ཀྱི་སྒྲུབ་པ་ཡིན། ད་ཟས་ཀྱི་སྒྲུབ་པ་ལ། ཚན་ཅིག་བཅུད་ལེན་བྱེད་ཟེར་ནས། རྡོ་ཟ་བ། ཆུ་འཐུང་བ་བྱེད་པ་ཡོང་བར་འདུག་ཏེ། དེ་ལ་བཅུད་ལེན་བྱས་ཀྱང་ཕན་མེད་གསུང༌། བཅུད་ཡོད་པ་ལེན་དགོས། ཤའམ་ཆང་འདིའི་སྐབས་སུ་ཉུག་པ་ཅིག་གསུང༌། དེས་ ཆད་པ་ དཔལ་ལེན་དགོས་གསུང༌། བྱེ་མ་བསྐལ་བའི་བར་བརྩིར་ཡང་མར་ཁུ་མི་ཡོང་གསུང༌། ཉུངས་དཀར་བཙིར་བ་ལས་མར་ཁུ་ཡོང་གསུང༌། དེ་ཟས་ཀྱི་སྒྲུབ་པ་ཡིན། ད་གྲོགས་ཀྱི་སྒྲུབ་པ་ལ། པད་ཅན་མ་དང༌། སྣ་ཚོགས་ཅན་མ་དང༌། རི་དྭགས་ ཆད་པ་ མ་དང༌། དུང་ཅན་མ་དང༌། གླང་པོ་ཅན་མ་ལ་སོགས་པ་བཤད་རྒྱུད་མང་ན་ཡང༌། རབ་འབྲིང་གསུམ་དུ་འདུ། རབ་སྟོད་མངའ་རིས་ལྟ་བུའམ་མདོ་སྨད་ལྟ་བུ་ན། ཕྱག་རྒྱ་མ་འདི་ལྟ་བུ་ཡོད་ཟེར་ཐོས་པས། རྣལ་འབྱོར་པ་བདེ་བ་སྐྱེས་ན་རྩར་འགྲོ་མི་དགོས། དེ་རབ་ཡིན། མཐོང་བ་རྩམ་གྱིས་བདེ་བ་སྐྱེ་ན་འབྲིང་ཡིན། བདེ་བ་དེ་རང་བསྐྱོང་བ་ཡིན། ཐ་མ་དབང་པོ་གཉིས་སྦྱོར་ལ་རྟེན་ནའུ་ཐུག་པའི་ལས་ཡིན་གསུང་ལར་དུས་ངན་གྱི་སེམས་ཅན་འདོད་ཆགས་རྒྱུས་གླེ་དོགས་མེད་ཉ་ར་ཐུབ་པས་ཆོག་གསུང༌། ད་དེ་ལྟར་བསྒྲུབ་ཐབས་ཀྱི་ཡན་ལག་ལྔ་ལ་རྟེན་ནས་བསྒྲུབས་པས་བདེ་བ་དེ་ཉིད་སྐྱེས་པའི་རིམ་པ་ངོ་བོ་སྟོང་ཉིད་དང་ཟུང་འཇུག་ཏུ་ཉམས་སུ་བླངས་པས། ཚེ་གཅིག་ལུས་ཅིག་ལ་རྫོགས་པའི་བྱང་ཆུབ་ཏུ་སངས་རྒྱས་པ།

ཕུན་སུམ་ཚོགས་པ་ཐམས་ཅད་ཀྱང་འཁོར་ལོ་སྒྱུར་བའི་རྒྱལ་པོ་ལྟར་འབྱུང༌། ལར་ཐམས་ཅད་བདེ་བ་འདིར་རང་གི་གནད་ཡིན་གསུང༌། ཆོས་རྗེ་རིན་པོ་ཆེ་དང་བླ་མ་རྔོག་ལོ་ཙ་བ། ལ་ད་དམར་པོ་ལ་སོགས་པའི་གཏམ་རྒྱུད་ཡང་གསུམ༌། རྩ་རླུང་མ་ཚར་ཡིད་ཀྱི་སྔོ་བ་མཛད། ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་ཉམས་སུ་བསམ། དེ་ལ་བཤིས་ངོསྤྲོད་པར་བྱེད་པའི་མན་ངག་དང༌། སེམས་ཀྱི་གཤིས་ངོ་སྤྲོད་པར་བྱེད་པའི་མན་ངག་གཉིས་ལས། དེ་ནས་ལུས་ཀྱི་བཤིས་ངོ་སྤྲོད་པར་བྱེད་པའི་མན་ངག་ལ་གཉིས་ལས། ཕྱི་རོལ་ཇི་བཞིན་ནང་དེ་བཞིན། བགྱི་བ་ཡིན་པས། ཕྱི་རོལ་ན་ཇི་ལྟར་གནས་པ་བཞིན། ནང་རྡོ་རྗེའི་ལུས་ལ་དེ་ལྟར་གནས་པ་ཡིན། དེ་ལ་སྒལ་ཚིགས་ཉི་ཤུ་རྩ་ལྔ་གཞུ་གུ་ཐུང་དང་རྩ་དྲུག །རྟག་རྩ་འཁོར་དང་རྩ་བདུན་བརྩེགས་པ་བཞིན་ཡོད་པས་ཕྱི་རོལ་དུ་རིའི་རྒྱལ་པོ་རི་རབ་བྱུང༌། ནང་ན་གསུམ་པའི་རྫིང་ཆེན་པོ་ཡོད་པས་ཕྱི་ཆུའི་རྒྱ་མཚོ་བྱུང༌། ཡན་ལག་རྣམ་པ་བཞི་ཁྲག་དང་ཆུ་སེར་ལ་སོགས་འབབ་པས་ན། གཞན་ཡང་རྩ་རྣམས་སྦའི་ཆོ་ན་ཐག་རྒྱངས་པ་བཞིན་ཡོད་པས་དེ་རྣམས་ཀྱི་ནང་ནས་ཆུ་སེར་ལ་སོགས་པ་འབབ་པས་ན་ཕྱིའི་རྒྱ་མཚོ་ལ་ཆུ་པོ་ཆེན་པོ་བཞི་ཆུ་གཡོག་ལྔ་བརྒྱ་དང་བཅས་པ་འབབ་པ་བྱུང་བ་ཁ་དང་མིག་ལ་སོགས་པ་ནས་ཁ་ཆུ་འབབ་པས་ན་ཕྱི་རོལ་དུ་རང་གི་ཅར་ཅིགར་ལ་སོགས་པ་བྱུང༌། སྐྲ་དང་སྨིན་མ་ལ་སོགས་པ་ཡོད་པས་ན་ཕྱི་རོལ་དུ་ནགས་སྤན་སྤུན་ལ་སོགས་པ་འབྱུང༌། དེ་ཡང་རྩ་གཡས་པ་ནས་ཁམས་བྱང་ཆུབ་ཀྱི་ཐིག་ལེ་དམར་པོ་འབབ་པ་དང༌། ཕྱི་རོལ་དུ་ཉི་མའི་དཀྱིལ་འཁོར་འབྱུང༌། རྩ་གཡོན་པ་ནས་ཁམས་བྱང་ཆུབ་ཀྱི་ཐིག་ལེ་དཀར་པོ་འབབ་པས་ན། ཕྱི་རོལ་དུ་བྱ་བའི་དལ་འབྱུང༌། རྩ་དབུ་མ་སྟོང་པར་ཡོད་པས་ན་གཟའ་སྒྲ་གཅན་འཛིན་ཡིན། གཞན་གཟའ་ཆེན་པོ་བརྒྱད་དང་རྒྱུ་སྐར་ཉི་ཤུ་རྩ་བརྒྱད་ལ་སོགས་པ་སྒལ་མཆན་ན་ཡར་རྩ་འཁྱིལ་བ་བཞིན་བ་རུག་གེ་ཡོད་པས་ཕྱི་རོལ་དུ་སྐར་མའི་ཚོགས་རྣམས་འབྱུང༌།

ཡུལ་ཉི་ཤུ་རྩ་བཞི་ལ་སོགས་པ་ཡོད་པས་ནའང་རྡོ་རྗེའི་ལུས་འདི་ལ་ཡོད་པ་ཡིན། ཉི་ཟླ་གཟའ་འཛིན་པའི་རྒྱུ་མཚན་ཡང་རྩ་དབུ་མ་སྟོང་པར་ཡོད་པར་སྒྲ་གཅན་འཛིན་ཡིན་གསུངས་པས། དེ་ལ་རླུང་སེམས་དབུ་མར་ཚུད་པའི་དུས་སུ་ཡང་ན་གཡས་ན་དམར་པོ་འབབ་འཕྲོ་ཆད། ཡང་ན་གཡོན་ནས་དཀར་པོ་འབབ་འཕྲོ་ཆད། དུས་འཁོར་ལ་སོགས་ཀྱང་འདི་ཙ་ན་འཛིན་ཟེར་བ་ཡོད། དེ་ལ་རྣལ་འབྱོར་པ་རླུང་སེམས་ལ་དབང་ཐོབ་པས་ཉི་མའི་དཀྱིལ་འཁོར་འཛིན་ཟེར་ཅན་རྩ་གཡས་ན་དམར་པོ་འབབ་འཕྲོ་མཆད་པར་སྒོམས་པས་མི་འཛིན་པ་ཐུབ། ཟླ་བའི་དཀྱིལ་འཁོར་འཛིན་ཟེར་ཙ་ན་གཡོན་ནས་དཀར་པོ་འབབ་འཕྲོ་མ་ཆད་པར་བསྒོམས་པས་མི་འཛིན་པ་ཐུབ། ཆོས་རྗེ་དང་སློབ་དཔོན་པརྺི་པའི་གཏམ་རྒྱུད་ཡང་གསུང༌། ལུས་ཀྱི་གཤིས་ངོ་སྤྲོད་པར་བྱེད་པའི་མན་ངག་ཉི་ཟླ་གཟའ་འཛིན་དང་བཅས་པ་ཚར་བ་ཡིན། ཡིད་ཀྱིས་སྔོ་བ་མཛད། ཡང་ཟབ་པ་དང་རྒྱ་ཆེ་བའི༴ དེ་ལ་སེམས་ཀྱི་གཤིས་ངོ་སྤྲོད་པའི་མན་ངག་ལ་དགེ་བ་ལ་བདེ་བ་འབྱུང་བ་དང༌། མི་དགེ་བ་ལ་སྡུག་བསྔལ་འབྱུང་བ་ལ་སོགས་པ་སེམས་ཀྱི་གཤིས་མ་ཡིན། བཟང་ངན་གྱི་གཤིས་ཡིན། སེམས་ཀྱི་གཤིས་ནི། དེ་ལ་སེམས་ཉིད་གདོད་མ་ནས་མ་སྐྱེས་པ་སྐྱེ་འགག་གནས་གསུམ་དང་བྲལ་བ་དེ་རང་ཡིན། ཕྱག་རྒྱ་ཆེན་པོའི་ངོ་སྤྲོད་མཛད་པ་དེ་རང་ཡིན། སེམས་ཀྱི་གཤིས་ངོ་སྤྲོད་པར་བྱེད་པའི་མན་ངག་ཚར་བ་ཡིན། ཡིད་ཀྱིས། ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། དེ་ཡང་འཁོར་ལོ་བཞིའི་མན་ངག་འདི་ཡང་ཤིན་ཏུ་དགོས་པ་ཡིན། དེ་ལ་སྤྱིར་རྡོ་རྗེའི་ལུས་འདི་ལ་རྩ་གསུམ་འཁོར་ལོ་བཞིའི་བདག་ཉིད་དུ་གནས་པ་ཡིན། སྤྱི་བོ་བདེ་ཆེན་གྱི་འཁོར་ལོ། མགྲིན་པ་ལོངས་སྤྱོད་ཀྱི་འཁོར་ལོ། །སྙིང་ག་ཆོས་ཀྱི་འཁོར་ལོ། ལྟེ་བ་སྤྲུལ་པའི་འཁོར་དང་བཞི་ལས། འདོད་ཆགས་དྲག་པོ་ནམ་སྐྱེས་པའི་དུས་སུ་སེམས་ཀྱི་རྒྱལ་པོ་དེ་ལྟེ་བ་སྤྲུལ་པའི་འཁོར་ལོ་ན་གནས། དེའིགནས་དེ་ཉིད་ཡིན།

དེ་ལས་འཆུག་མེད། ཞེ་སྡང་དྲག་པོ་ནམ་སྐྱེས་པའི་དུས་སུ་སེམས་ཀྱི་རྒྱལ་པོ་དེ་སྙིང་ག་ཆོས་ཀྱི་འཁོར་ལོ་ན་གནས། དེའི་གནས་དེ་ཉིད་ཡིན། དེ་ལས་འཆུག་མེད། ཕྲག་དོག་དྲག་པོ་ནམ་སྐྱེས་པའི་དུས་སུ་སེམས་ཀྱི་རྒྱལ་པོ་དེ་མགྲིན་པར་ལོངས་སྤྱོད་ཀྱི་འཁོར་ལོ་ན་གནས། དེའི་གནས་དེ་ཉིད་ཡིན། དེ་ལས་འཆུག་མེད། གཏི་མུག་ནམ་སྐྱེས་པའི་དུས་སུ་སེམས་ཀྱི་རྒྱལ་པོ་དེ་སྤྱི་བོ་བདེ་ཆེན་གྱི་འཁོར་ལོ་ན་གནས། དེའི་གནས་ནི་དེ་ཉིད་ཡིན། དེ་ལ་ལྟེ་བ་སྤྲུལ་པའི་འཁོར་ལོར་འདོད་ཆགས་ནམ་སྐྱེས་པའི་དུས་སུ་གཡས་མི་འཇུར་གཡོན་དུ་མི་འཇུར་བས་འདོད་ཆགས་དེ་ཉིད་ལ་རྩེ་གཅིག་ཏུ་མཉམ་པར་བཞག་པས་འདོད་ཆགས་མེད་པའི་སྟོང་པ་ཉིད་དུ་རྟོགས་འགྲོ༌། རང་གནས་སྙོག་པ་ཡིན། རང་གནས་གང་ཡིན་ན་ཆོས་ཐམས་ཅད་ཀྱི་རང་གནས་སྟོང་པ་ཉིད་ཡིན་པས་དེ་ལྟར་རྟོགས་འགྲོ། སྙིང་ཁ་ཆོས་ཀྱི་འཁོར་ལོར་ཞེ་སྡང་ནམ་སྐྱེས་པའི་དུས་སུ་ཡང་ཞེ་སྡང་དེ་ཉིད་ལ་རྩེ་གཅིག་ཏུ་མཉམ་པར་བཞག་པས་ཞེ་སྡང་མེད་པའི་སྟོང་ཉིད་དུ་རྟོགས་འགྲོ། མགྲིན་པ་ལོངས་སྤྱོད་ཀྱི་འཁོར་ལོར་ཕྲག་དོག་ནམ་སྐྱེས་པའི་དུས་སུ་ཡང༌། ཕྲག་དོག་དེ་ཉིད་ལ་གཡས་སུ་མི་འཇུར་གཡོན་དུ་མི་འཇུར་བར་རྩེ་གཅིག་ཏུ་མཉམ་པར་བཞག་པས་ཕྲག་དོག་མེད་པའི་སྟོང་པ་ཉིད་དུ་རྟོགས་འགྲོ་སྤྱི་བོ་བདེ་ཆེན་གྱི་འཁོར་ལོར་གཏི་མུག་ནམ་སྐྱེས་པའི་དུས་སུ་གཡས་སུ་མི་འཇུར་གཡོན་དུ་མི་འཇུར་བར་རྩེ་གཅིག་ཏུ་མཉམ་པར་བཞག་པས་གཏི་མུག་མེད་པའི་སྟོང་པ་ཉིད་དུ་རྟོགས་འགྲོ། གཏི་མུག་འོད་གསལ་དུ་འགྱུར་བ་ཡིན། ཉམས་སུ་ལེན་གྱི་ཆོས་ཐུན་དང་པོའོ། །ཡིད་ཀྱི་སྔོ་བ་ཅིག་མཛད། ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། དེ་ལ་ལྟེ་བ་སྤྲུལ་པའི་འཁོར་ལོར་རྟོགས་པ་དེ་ལ་གྲུབ་ཐོབ་ཅིག་ཡོང་སྟེ། ཇི་ལྟ་བུ་ཅིག་ཡོང་ན་སློབ་དཔོན་རྒྱལ་པོ་ཨིཎྡྲ་བྷུ་ཏི་ལྟ་བུ་ཅིག་ཡོང་སྟེ།

དེའིདུས་སུ་མི་རིགས་ཤས་ཆེ་བ་དབང་དུ་འདུ། མཁའ་འགྲོ་མ་ཏིལ་གྱི་ཕུང་པོ་བཞིན་དུ་འདུ། རྫས་ཀྱི་དངོས་པོ་དག་རྒུ་ཡོང་བུད་མེད་རྣམས་ཀྱིས་ཟ་མ་དྲངས། བཏུང་བ་རྣམས་རྣལ་འབྱོར་པ་ལ་དེ་ལ་འབུལ་དུ་ཡོང༌། མཐོང་བ་ཙམ་གྱིས་མཆི་མ་འཆོར་བ་འོང༌། མཁའ་འགྲོ་མ་རྣམས་ཀྱི་སྲོག་གི་སྙིང་པོ་ལགས་བཅངས་ཡིན་བགྱི་བ་གསུང༌། སྙིང་ག་ཆོས་ཀྱི་འཁོར་ལོར་ཡང་ཞེ་སྡང་སྟོང་པ་ཉིད་དུ་རྟོགས་པ་དེ་ལ་གྲུབ་ཐོབ་ཅིག་ཡོང་སྟེ། ཇི་ལྟ་བུ་གཅིག་ཡོང་ན་སློབ་དཔོན་པདྨ་འབྱུང་གནས་ལྟ་བུ་གཅིག་ཡོང་སྟེ། འདིའི་དུས་སུ་མི་ཕོ་རིགས་ཐམས་ཅད་དབང་དུ་འདུ། ཞེ་སྡང་ཅན་རྣམས་ཀྱི་སྲོག་གི་སྙིང་པོ་འཆང༌། ད་ལྟ་ཡང་ལྷོ་ནུབ་མཚམས་ན་སྲིན་པོའི་ཁ་གནོན་ལ་བཞུགས་ཡོད། གྲུབ་ཐོབ་དེ་ལྟ་བུ་ཅིག་ཡོད། མགྲིན་པ་ལོངས་སྤྱོད་ཀྱི་འཁོར་ལོ་ཡང་ཕྲག་དོག་སྟོང་པ་ཉིད་དུ་རྟོགས་པ་དེ་ལ་གྲུབ་ཐོབ་ཅིག་ཡོང་སྟེ་ཇི་ལྟ་བུ་ཅིག་ཡོང་ན། སློབ་དཔོན་ཌོམྦྷི་ཧེ་རུ་ཀ་ལྟ་བུ་ཅིག་ཡོང༌། སྤྱི་བོ་བདེ་ཆེན་གྱི་འཁོར་ལོར་གཏི་མུག་སྟོང་པ་ཉིད་དུ་རྟོགས་པ་དེ་ལ་གྲུབ་ཐོབ་ཅིག་ཡོང་ཏེ་ཇི་ལྟ་བུ་ཅིག་ཡོང་ན། སློབ་དཔོན་གྲུབ་བམ་ལ་བ་པ་ལྟ་བུ་ཅིག་ཡོང༌། གཏི་མུག་ཅན་ཇི་སྙེད་ཅིག་ཡོད་པ་དབང་དུ་འདུ། འཁོར་ལོ་བཞིའི་དེ་ཉིད་ཚར་བ་ཡིན། ཡིད་ཀྱིས་སྔོ་བ་རེ་མཛད་ཡང་ཟབ་པ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། དེ་ལ་འདི་འགལ་མེད་པ་སྟོ་གླུན་པས་ན་ཆོས་འདི་ཆིངས་ཡིན། དེ་ལ་དང་པོ་ཕྱག་རྒྱ་ཆེན་པོ་ངོ་སྤྲད་པས་རྩེ་གཅི་གི་རྣལ་འབྱོར་རྒྱུད་ལ་སྐྱེ། དེ་ནས་སྤྲོས་བྲལ་གྱི་རྟོགས་པ་ཤར་བའི་དུས་སུ་མཉམ་པར་བཞག་པ་དང་རྗེས་ཀྱི་ཤེས་པ་གཉིས་ཆེད་དུ་ནས་ཡོང༌། དེའི་དུས་སུ་བཅུ་ཆོས་སུམ་ཆོས་རན་པ་ཡིན། དེའི་དུས་སུ་རྣམ་རྟོག་སྐྱེས་པ་ཐམས་ཅད་ལམ་ཏུ་བཏོང་བ་ནས་ཉམས་སུ་བླངས་པས་ཉོན་མོངས་པ་ཐམས་ཅད་རྩ་བ་ནས་དག་ནས་མཉམ་པར་བཞག་པ་འབའ་ཞིག་ཏུ་སོང་ན།

ཟབ་ཆོས་གཞན་རྣམས་ལྷག་ཅིང་ཁོག་ན་ཡོད་པ་ལྟ་བུ་ཡིན། དེ་མ་ཡིན་པའི་རྗེས་ཀྱི་ཤེས་པ་རྩ་བ་ནས་མ་དག་ན་སུམ་ཆོས་འཁོར་ལོ་མ་ལྟར་རྣམ་པར་རྟོག་པ་མ་སྐྱེས་སྐྱེ་ཆིས་བྱེད་པའི་ལྟས་སྤུན་རྩེར་བྱུང་བའི་ཚེ། ཕག་སྣའི་གཏུན་པོ་བྱས་ནས་སྡོམ་པ་རྣམ་པ་བཞིའམ། ཕྱག་རྒྱ་བཞིས་རྒྱས་བཏབ་ནས་ཉམས་སུ་བླངས་པ་རྗེས་ཤེས་སྐྱེས་པའི་ཚོགས་ཐམས་ཅད་སྐྱེ་མེད་དུ་རྟོགས་ནས་ཟས་ཆོས་གཞན་ཐམས་ཅ་ལྷག་ཅིང་ཁོག་ན་ཡོད་པ་ལྟ་བུ་ཡིན། དེས་ཀྱང་རྩ་བ་ནས་མ་སྤོངས་ན་འཁོར་ལོ་ལྔས་ཉོན་མོངས་པ་ལྔ་སྤངས་ནས་དཔེ་གཉིས་པོ་ལྟར་ཉམས་སུ་བླངས་པས་ཉོན་མོངས་པ་རྩ་བ་ནས་དག་ནས་རྒྱལ་བ་རིགས་ལྔའི་ཡོན་ཏན་ཇི་སྙེད་ཡོད་པ་འབྱུང༌། ཟབ་ཆོས་གཞན་རྣམས་ཐམས་ཅད་ལྷག་ཅིང་ཁོག་ན་ཡོད་པར་དང་འདྲ། དེས་ཀྱང་ཉོན་མོངས་པ་རྩ་བ་ནས་མ་སྤོངས་ན་ཟབ་ཆོས་རྩ་རླུང་མའི་གཤིས་ངོ་སྤྲོད་དམ། འཁོར་ལོ་བཞིའི་དེ་ཉིད་དང་བཅས་པ་ལྟར་ཉམས་སུ་སྤང་བྱ་ཐམས་ཅད་ཐབས་སུ་བྱས་ནས། ཤེས་རབ་སྟོང་པ་ཉིད་དང་དབྱེར་མེད་དུ་བྱས་ནས་ཉམས་སུ་བླངས་པས། ཉོན་མོངས་པ་ཐམས་ཅད་རྩ་བ་ནས་དག། དེ་མ་ཡིན་པའི་ར་ཟབ་པ་ལ་སྒྲང་བ་ལྟ་བུའི་ཏིག་ཧིག་ཅིག་དགོས་རྒྱུ་མེད། རྨོག་ལ་དཔེ་མཛད་པ་ཡིན། རྣམ་པ་ཁ་ཁ་ན་ལེ་ལེ་ཡོད་ཀྱང༌། སྤྱི་བོ་ནས་སློག་སློག་ཅིག་གིས་བསྡམས་པའི་དུས་སུ། གཅིག་ཏུ་འགྲོ་བ་དང་འདྲ་བར་འགལ་མེད་དུ་སྟོན་པ་ཡིན། ཡིད་ཀྱི་བསྔོ་བ་ཅིག་མཛད། ཡང་ཟབ་དང་རྒྱ་ཆེ་བའི་ཆོས་ཉན་ཅིང་ཉམས་སུ་བླང་སྙམ་དུ་བསམ། དེ་ལ་འདིའང་ལྟས་བལྟག་པའི་རྩ་བ་ཡིན་བགྱི་བ་གསུང༌། དེ་ལ་རྩ་ཚིག་རྣམ་པ་དགུ་ཡིན། དེ་ལ་བཟང་བའི་དུས། ངན་པའི་དུས། རྩོད་པ་ཅན་གྱི་དུས་དང་གསུམ་ཡིན། དལ་ལུས་ཀྱི་སྤྲོ་བ་བསྐྱེད་པའི་དུས། ངག་གི་སྤྲོ་བ་བསྐྱེད་པར་བྱེད་པའི་དུས་དང༌། སེམས་ཅན་སྤྲོ་བ་བསྐྱེད་པར་བྱེད་པའི་དུས་དང་གསུམ་ཡིན། དེ་ལ་ལུས་ཀྱི་སྤྲོ་བ་བྱེད་པས་ངག་གི་ཡང་སྒོ་གླག་གྲོས་ལ་སོགས་པ་དེ་ཙ་ན་བྱ།

སེམས་ཀྱི་སྤྲོ་བ་བསྐྱེད་དེ། སེམས་ལ་བྱ་མི་བྱ་སྙམ་པ་ཡོད་པ་དེ་བྱེད་པར་ཐག་བཅད་ངེས་ན་སྤྲོ་བ་བསྐྱེད་པའི་དུས་ཡིན། དེ་ལ་རླུང་སྣ་བུག་གཡས་ནས་རྒྱུ་བའི་དུས། སྤྲོད་པ་གཅད་པས་བྱ་བཞག་ལ་སོགས་པ་ཁམ་ཆེ་བ་དེ་ཙ་ན་མི་བྱ། ལུས་ཀྱི་སྤྲོ་བ་བཅད་ན་ངག་གི་སྤྲོ་བ་བཅད་ལ་གལ་ཆེ་ཡང་དེ་ཙ་ན་མི་བྱའོ། །སེམས་ཀྱི་སྤྲོས་པ་བཅད་ལ་སེམས་ལ་བྱ་མི་བྱ་སྙམ་པ་དེ་ཅན་མི་བྱ། སེམས་ཀྱི་སྤྲོས་བཅད། དེ་ལ་རླུང་སྣ་བུག་གཉིས་ཀ་ནས་རྒྱུ་བའི་དུས། བཟང་ཡང་མི་ཤེས། ངན་ཡང་མི་ཤེས། བརྩོད་པ་ཅན་གྱི་དུས་ཡིན། དེ་རླུང་སྣ་བུག་གཉིས་ནས་རྒྱུ་བའི་དུས་སུ། བསྒོ་གླགས་ལ་སོགས་པ་བློ་བུར་དུ་བྱེད་དགོས་པ་བྱུང་ན། རྔས་མཐོ་བར་བྱ། གཞོགས་གཡས་པ་ཕབ། གྲུ་མོ་གཡས་པས་ནུ་མ་གཡས་པ་ནོན་པར་བྱ་ལ། ཨེ་ན་ཙམ་ཅིག་བསྙེས་བསྡང་བས་རླུང་སྣ་བུག་གཡོན་ནས་ཡོང༌། དེ་རྩ་ན་ལུས་སྟོན་པ་ཡིན། དེ་ནས་ཡང་དགོན་བླ་མ་ཅི་གཉེས་མཛད་ཅིང༌། རླུང་ལྟས་བརྟགས་བགྱི་པ་གསུང༌། ཡང་གཡས་ནས་རྒྱུ་བ་བཟང་བ་ཅིག་ལས་མེད། བུ་མོ་ཤེས་རྩེ་བྱུང་ནས་བུ་མ་བྱུང་ན། སྐྱེས་པའི་སྣ་བུ་གཡས་ནས་རླུང་རྒྱུ་བ་དང་སྤྲད་ན་བུ་འོང༌། ཆོས་རྗེས་ཀྱང་རྫང་རིང་མོ་ལ་གནང་བས་བུ་བྱུང་འདུག རྗེ་མར་པ་ལ་སོགས་པའི་གཏམ་རྒྱུད་ཡོད། དེ་རླུང་ལྟས་བརྟག་པའི་རྩ་བ་ཡིན། འདི་ལས་ཆོས་ཡང་གསུང་བར་འདུག མ་སྔོ་བ་མཛད། བཅུ་ཆོས་གསུམ་ཆོས། ཉི་ཟླ་གཟས་འཛིན། རླུང་ལྟས་བརྟག་པའི་རྩ་བ། དེ་ཚོ་ལ་ཁྲལ་ཞོ་ཕྱེད་ཡིན། གཞན་མ་ཆོས་ཆེ་བ་ལྔ་པོ་ལ་ཞོ་རེ་ཡིན། ཕྱག་རྟེན་ལོག་པོ་ཡིན། དེ་ལྟར་ཡོན་ཕུལ་བས་ཆོས་དེ་ཉམས་སུ་ལེན་པའི་དུས་སུ། ལོངས་སྤྱོད་ཀྱིས་མི་བསླུ་ཡིན་གསུང༌། གཏམ་རྒྱུད་མགོ་སྨོས་ཙམ་བྱས་པ་ཡིན་གསུང༌། གཞན་གསུང་གྱུར་རུ་ལུགས་ཡིན། རྒྱས་པ་ལ་བསྡུས་པ། ཨྀཐི། ཟབ་པའི་དམ་ཆོས་ཚོགས་རྣམས་ལ། བཟོད་པར་གསོལ་ལོ་མཐོལ་ལོ་བཤགས། དགེ་བས་བྱང་ཆུབ་ཐོབ་པར་ཤོག དགེ་ལེགས་འཕེལ་བར་གྱུར་ཅིག། །།

མངྒ་ལཾ།། །།

༄༅། །བླ་མ་རྒྱུད་པདང་བཅས་པ་རྣམས་ལ་ཕྱག་འཚལ་ལོ། ལྔ་ལྡན་བསྒོམས་པས་ནང་དུ་ཉོན་མོངས་པ་ལྔ་ལ་འགྲོ་བའི་དོན་བཤད། ལྔ་ལྡན་བསྒོམས་པས་ཕྱིའི་གདོན་རིགས་ལྔ་ཞི་བའི་དོན་བཤད། ལྔ་ལྡན་བསྒོམས་པས་ཕྱིའི་མི་རིགས་ལྔ་དབང་དུ་འདུ་བའི་དོན་བཤད། ལྔ་ལྡན་བསྒོམས་པས་ཁྱད་པར་གྱི་ལག་རྗེས་འབྱུང་ཚུལ་ནི། ལྔ་ལྡན་བསྒོམས་པས་སྐུ་ལྔ་དང་ཡེ་ཤེས་འཚར་ཚུལ་ནི། ལྔ་ལྡན་ལག་རྗེས་ཉི་ཤུ་རྩ་ལྔ་པའོ། སེམས་བསྐྱེད་པ།་་་་་་ཞེ་སྡང་ལ་གནད་དུ་འགྲོ། རྒྱལ་འགོང་གི་གདོན་ཞི་བར་འགྱུར། མི་ཞེ་སྡང་ཅན་དབང་དུ་འདུ་བར་འགྱུར། གཞན་དོན་འབྱུང་བར་ནུས། རྡོ་རྗེ་སེམས་དཔའི་སྐུ་ཐོབ། མེ་ལོང་ལྟ་བུའི་ཡེ་ཤེས་འཆར། རང་ལུས་ཡི་དམ་གྱི་ལྷར་བསྒོམས།་་་་་འདོད་ཆགས་ལ་གནད་དུ་འགྲོ། བསེན་མོའི་གདོན་ཞི། འདོད་ཆགས་ཅན་དབང་དུ་འདུ། སྣང་བ་ཟིལ་གྱིས་མནོན་ནུས། སྣང་བ་མཐའ་ཡས་ཀྱི་སྐུ་ཐོབ། སོ་སོར་རྟོག་པའི་ཡེ་ཤེས་འཆར། བླ་མའི་མོས་གུས་སྒོམ་པ།་་་་་་་ངརྒྱལ་ལ་གནད་དུ་འགྲོ། ལྷའི་བུའི་གདོན་ཞི། ང་རྒྱལ་ཅན་དབང་དུ་འདུ། རིགས་འཛིན་ཅིང་བྱིན་གྱིས་རློབ། རིན་ཆེན་འབྱུང་ལྡན་གྱི་སྐུ་ཐོབ། མཉམ་པ་ཉིད་ཀྱི་ཡེ་ཤེས་འཆར། ཕྱག་རྒྱ་ཆེན་པོ་བསྒོམ་པ།་་་་་་་གཏི་མུག་ལ་གནད་དུ་འགྲོ། ཀླུའི་གདོན་ཞི། གཏི་མུག་ཅན་དབང་དུ་འདུ། འཁོར་བ་ལས་སྒྲོལ་ནུས། རྣམ་པར་སྣང་མཛད་ཀྱི་སྐུ་ཐོབ། ཆོས་ཀྱི་དབྱིངས་ཀྱི་ཡེ་ཤེས་འཆར། གཞན་དོན་དུ་བསྔོ་བ་བྱ་བ།་་་་་་་ཕྲག་དོག་ལ་གནད་དུ་འགྲོ། བཙན་གྱི་གདོན་ཞི། ཕྲག་དོག་ཅན་དབང་དུ་འདུ། དགེ་བའི་རྩ་བ་གཞན་དུ་མི་འཁྱར། དོན་ཡོད་གྲུབ་པའི་སྐུ་ཐོབ། བྱ་བ་གྲུབ་པའི་ཡེ་ཤེས་འཆར། འདི་ལྔ་ནི་ལྔ་ལྡན་གྱི་རྐང་གྲངས་ཡིན། ཕྱིར་ཉོན་མོངས་པ་ལྔ་སྐྱེ་མེད་དུ་འགྲོ་བའོ། མི་རིགས་ལྔའི་དོན་བྱེད་པའོ། ལྔ་ལྡན་གྱི་ནུས་པ་ལྔ་སྨིན་པའོ། །སྣོད་དང་མི་ལྡན་པ་རྣམས་ལ་བླ་མའི་བཀའ་རྒྱ་ཡོད་པས་ཤིན་ཏུ་གསང་བར་བྱའོ།། །།

༄༅། །ལྔ་ལྡ་ཤོག་ཁྲ་མའི་ཆོས་བཞུགས་སོ། ༄༅། །ན་མོ་གུ་རུ། བླ་མ་རིན་པོ་ཆེ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །བླ་མ་ནཱ་རོ་པས་ཏཻ་ལོ་པ་བཙལ་ལུགས་དང་བཀའ་བ་སྤྱད་ལུག་དང་ཆོས་གནང་ལུགས་ནི། དངོས་པོའི་གནས་ལུགས་ལམ་དང་ནི། འབྲས་བུ་སྐྱེ་བའི་རིམ་པའོ། །ཅེས་ལུས་སེམས་གཉིས་ཀྱི་གནས་ལུགས་ལ། ལམ་ཉམས་སུ་བླངས་པས་འབྲས་བུ་ཇི་ལྟར་འབྱུང་བའི་ཚུལ་བྱ་བ་དེ་གཞན་དུ་གསལ་ལོ། །ཉམས་མྱོང་རྣལ་འབྱོར་བཞིའི་རིམ་པ་འཆར་བ་ལ་བཅུ་ཆོས་ཀྱི་གནད་ཟིན་མ་ཟིན་བསྟན་པ་ནི། རྗེ་རིན་པོ་ཆེའི་ཞལ་ནས་ཤོར་ས་བཞིར་མ་ཤོར། གོལ་ས་གསུམ་དུ་གསུམ་དྲུག་ཏུ་བསྡུས་པའི་ཆོས། མ་གོལ་བའི་སྒོམ་དེ་གང་ཡིན་ན་བཞག་ཐབས་གསུམ་ཡིན་གསུང༌། སོ་མར་བཞག་པ། མ་བཅོས་པར་བཞག༌། ལྷུག་པར་བཞག་གསུང༌། སོ་མ་ལ་རྩ་སོ་མ་རི་སོ་མ། ཆུ་སོ་མ། མ་བཅོས་པ་གསུམ་ལ། སེམས་ཕྱིར་ཡང་མི་སྤྲོ། ནང་དུ་ཡང་མི་བསྡུ། སྒོམ་དུ་ཡང་མི་གཟུང༌། ལྷུག་པ་ལ་གསུམ་གྱི་ན། རང་ག། རང་ལུགས་སུ་བཞལ་ལ་བསྒོམ། དེ་ལྟར་བསྒོམས་པས། བཞག་སར་ལྟེངས་བ་དང༌། ལྟེངས་པ་འབྱམས་པ་གཉིས་བྱུང་ན་ལྷན་ཅིག་སྐྱེས་སྦྱོར་སྒོམ་གསུང༌། དེ་ལྟར་བསྒོམས་པས་རྣལ་འབྱོར་བཞིའི་རིམ་པ་འཆར་ཏེ། དང་པོ་རྩེ་ཅིག དེ་ནས་སྤྲོས་བྲལ། དེ་ནས་རོ་ཅིག དེ་ནས་སྒོམ་མེད་ཞི་གནས་བྱིང་བ། འཆར་གསུང༌། རྒོད་པ། དང་པོ་རྩེ་གཅིག་ནས་གང་ཟག་གི་སྒྲ་མི་འཇུག་གསུང༌། དམ་པའི་ཆོས་འདུལ་བ་ནས་ཚེ་ད་ལྡན་པ་པ་བྱ་བར་མིང་བཏགས། ཇོ་བོས་སྐྱེས་བུ་ཆུང་ངུན་སྐྱེས་བུ་འབྲིང༌། སྐྱེས་བུ་ཆེན་པོ་བྱ་བ་གསུང༌། གང་བ་ཁམས་གསུམ་རྒྱུད་ཉོན་མོངས་པས་གང་བ། ཟག་པ་ངན་སོང་གསུམ་དུ། གཉིས་པ་རྒྱུད་དགེ་བས་གང་ཞིག་བྱང་ཆུབ་ཆེན་པོར་ཟག་པའོ། །གང་ཟག་ལ་སོ་སོ་སྐྱེ་བོ་དང་འཕགས་པའི་གང་ཟག་གཉིས་ཡིན་ཏེ་དང་པོ་ནི། ལྟུང་བའོ། རྣལ་འབྱོར་བྱ་བ་སེམས་རྣལ་མ་ལ། ཆོས་ཉིད་མ་འབྱོར་བ་ལ་བྱ་གསུང༌། རྩེ་གཅིག་ལ་རྟོགས་པ་མི་འདོད་པར་ཉམས་སུ་འདོད་པ་ཡང་ཡོད།

འཚལ་བ་དང་འབྲུག་པ་གཉིས་ཉམས་སུ་འདོད། འགའ་ཞིང་རྟོགས་པར་འདོད་པ་ཡང་ཡོད། རྩེ་གཅིག་རབ་འབྲིང་གསུམ་དུ་བྱས་ནས། རབ་སྤྲོས་བྲལ་ཆུང་ངུ༌། འབྲིང་རྩེ་གཅིག ཐ་མ་ཉམས་ཡིན་གསུང༌། ཡང་ཆོས་རྗེ་ཡབ་སྲས་ཀྱི་བཞད་པས། ཉམས་ཡིན་བྱ་བར་ཡང་མི་བཞེད། རྟོགས་པ་ཡིན་བྱས་ན་ཉམས་མཐོ་དམན་ཆུའི་རྦ་རླབས་དང་འདྲ་གསུང༌། འོ་ན་བཞེད་པ་གང་ཡིན་སྙམ་ན། སེམས་ལ་ངོ་བོ་རང་བཞིན། མཚན་ཉིད་གསུམ་དུ་ཡོད་པས། རྩེ་གཅིག་གི་དུས་སུ་སེམས་ཀྱི་ངོ་བོ་སྟོང་པར་རྟོགས་པ་ཡིན། སྤྲོས་བྲལ་གྱི་དུས་སུ་རང་བཞིན་གསལ་བར་རྟོགས། རོ་གཅིག་དུས་སུ་མཚན་ཉིད་གཉིས་སུ་མེད་པར་རྟོགས་པ་ཡིན། རྣལ་འབྱོར་བཞི་ཚིགས་བཤད་མ་ནས། རྩེ་གཅིག་དུས་སུ། འདི་རྣམས་ལུགས་གཅིག་ཡིན། དང་པོ་རྟོགས། རང་བཞིན་གསལ་བར་རྟོགས་པ་ཡིན། སྤྲོས་བྲལ་དུས་སུ་ངོ་བོ་སྐྱེ་འགག་སྤྲོས་པ་ཐམས་ཅད་དང་བྲལ་བར་རྟོགས། གཉིས་པ་རྟོགས། རོ་གཅིག་དུས་སུ་གསུམ་མ་གཏོགས། གསུང་ངོ༌། དེ་ལ་སྤྲོས་བྲལ་རྟོགས་པའི་རྣལ་འབྱོར་པ་ཅིག་ཞག་བདུན་དུ་མ་ཉམས་པར་བཞག་གོ། དེ་ལ་ཉོན་མོངས་པ་དང་རྣམ་པར་རྟོག་པས་བར་མ་བཅད་ན་ངེས་པར་རྫོགས་པའི་བྱང་ཆུབ་ཏུ་སངས་རྒྱས་གསུང༌། སངས་མ་རྒྱས་པ་དེ་གང་གིས་ལན་སྙམ་ན། ཉོན་མོངས་པ་དང་རྣམ་པར་རྟོག་པས་བར་དུ་བཅད་པས་ལན་པ་ཡིན། དེ་ལ་འབྲུག་པ་ལ་སོགས་པ་འགའ་ཞིག་སྤྲོས་བྲལ་རྟོགས་ན་རྟོག་པ་མི་སྐྱེ་བར་འདོད་ལོ། །ཆོས་རྗེ་ཡབ་སྲས་ཀྱི་བཞེད་པ་སྒོམ་མེད་རྟོགས་ཀྱང་རྟོག་པ་སྐྱེ་གསུང༌། དེ་ལ་བཅུ་ཆོས་འདི་སྟོན་པའི་དུས་ནམ་ཡིན་སྙམ་ན། བཅུ་ཆོས་རོ་གཅིག་རྟོགས་པའི་ལག་ཆ་ཡིན་གསུང་བས། རོ་གཅིག་རྟོགས་པ། ཉུང་དུ་འགྲོ། རོ་གཅིག་རྟོགས་ནས་དེ་བས་ཀྱང་ཉུང་དུ་འགྲོ། སྒོམ་མེད་རྟོགས་ནས་རྟོགས་པ་རྣམ་ལམ་རན་པ་ཡིན་གསུང༌། རྩེ་གཅིག་དང་སྤྲོས་བྲལ་གྱི་དུས་སུ་ཏིང་ངེ་འཛིན་དུ་འགྱུར། རོ་གཅིག་གི་དུས་ཉེ་བར་བསྒྲུབ་བར་དུ་འགྱུར། སྒོམ་མེད་ཀྱི་དུས་སུ་ཡོན་ཏན་དུ་འགྱུར།

དེ་ལྟར་ཡང་དང་པོ་ཏིང་ངེ་འཛིན་དུ་འགྱུར། གཉིས་པ་ལམ་དུ་ཡོན་ཏན་འབྱུང༌། གསུམ་གསུང་ཀྱང་རྟོགས་པ་རབ་འབྲིང་གསུམ་ཀར་སྐྱེ་བའི་དུས་སུ་དགོས་གསུང༌། ན་གོང་ནས་གོང་དུ་ན་འཕར་བ་ཡིན་གསུང༌། པ་མཆོག་དང་ཐུན་མོང་གི་དངོས་གྲུབ་འབྱུང༌། ཅེས་གསུངས་སོ། །སྤྲོས་བྲལ་གྱིས་དུས་སུ་ཚོགས་པ་སྐྱོང་བ་ལ་མི་དབང༌། དེ་ཅིས་ཏེ་ཞེ་ན་མཉམ་རྗེས་ཡོད་པའོ། །མཉམ་བཞག་ལ་སྤྲོས་བྲལ་ཡིན་ཡང༌། རྗེས་རྣམ་པར་རྟོག་པ་ལངས་པས། དེས་གཞན་གྱི་སྐྱོན་སྤོང་བ་དང༌། ཡོན་ཏན་བསྒྲུབ་པར་མི་ནུས་པ་ཡིན། རངཉིད་ལ་རྗེས་ཤེས་ཡོད་པའི་གནད་ཀ་ཡིན། སྤྲོས་བྲལ་གྱི་རྟོགས་པ་ཡོད་པའི་རྣལ་འབྱོར་པ་དེས་བླ་མ་ལ་སངས་རྒྱས་ཀྱི་འདུ་ཤེས་བསྐྱེད། ལུས་ལོངས་སྤྱོད་ལ་སོགས་པས་མཆོད། གནས་དབེན་པ་རིའམ། གངས་སམ། ནགས་ཁྲོད་དུ་བསྒོམས་པས་རོ་གཅིག་གི་རྟོགས་པ་འཆར་ཏེ། དཀར་དམར་རྣམ་པ་སྣ་ཚོགས་རྣམས། རང་གི་སེམས་སུ་ལྷན་ཅིག་གོ། གཟུང་འཛིན་གྱི་རྩ་བ་སྦད་ཀྱི་ཆོད། གཉིས་སྣང་གི་འཁྲུལ་པ་ངང་གིས་ཞི། ཅེས་པ། རོ་གཅིག་གི་རྟོགས་པ་སྐྱེས་ནས་རྣམ་རྟོག་སྐྱེའམ་མི་སྐྱེ་གླིང་ལངས་བྱུང་བས། སྐྱེའམ་མི་སྐྱེ་ན་སོ་སོ་སྐྱེ་བོ་དང་ཁྱད་པར་མེད་པར་སྐྱེ་གསུང༌། རྗེས་ལ་ཁྱད་པར་ཡོད་དམ་མེད་ན་ཡོད། སོ་སོ་སྐྱེ་བོའི་རྟོག་པ་རང་རྒྱུད་པ་ཡིན། རྟོགས་ལྡན་གྱི་རྟོགས་པ་སྐྱེས་པ་སྐྱེ་མེད་བྱ་བ་ཡིན་གསུང༌། རྟོག་པ་རང་རྒྱུད་པ་མེན་གསུང༌། ད་ལྟར་ཡང༌། གཟུང་འཛིན་བག་ཆགས་སྣ་ཚོགས་རྣམས། སྒོམ་རོ་གཅིག་གི་དུས་སུ་ལྷོངས་པ་ཡིན། ལྷོངས་རྒྱུ་གོང་དུ་སོང་བ་ཡིན། ཉོན་མོངས་ལ་གབ་ས་མེད་པ་ཡིན། རིག་པ་སྤྱང་པོར་འགྱུར་བ་ཡིན། ཅེས་གསུངས་སོ། །ད་ལྟ་རྟོགས་ལྡན་ལ་ཉོན་མོངས་པ་དེ་མི་ཡོང་དུ་ཤ་བ་ལ་ཟེར་ཏེ། དེ་མ་ཡིན། རྟོགས་ལྡན་ལ་ཡང་ཉོན་མོངས་པ་རྣམ་རྟོག་སྐྱེ། སྐྱེ་པ་དེ་ཆོས་ཉིད་ཕྱག་རྒྱ་ཆེན་པོར་མ་སོང་བས་དེ་ལྟ་བུ་ཡིན། ཅིག་གིས་ཆོས་རྗེ་ལ། བླ་མ་ལྡུམ་ལྟ་བུ་ལ་ཇོ་མོ་ཡོད་ལོ་བྱས་པས།

ཇོ་མོ་ཡོད་ཀྱང་ཆོས་སྐུ་ཡིན་གསུང་ལོ། །རྗེ་སྒམ་པོ་པའི་སློབ་མ་རྣལ་འབྱོར་ཆོས་གཡུང་གིས་ཆགས་པ་སྤྱད་ཟེར་བ་རྗེ་སྒམ་པོ་པས་གསན་པས། ཆོས་གཡུང་ཁྱོད་ཀྱིས་བུ་མེད་ལ་སྤྱད་དམ་བྱས་པས། ཕྱག་རྒྱ་ཆེན་པོ་ལས་མ་འདས་པར་འདུག་ཟེར་ལོ། །དེ་མན་ན་དཔལ་ཕག་མོ་གྲུ་པ་ཙམ་ཅིག་ཡིན་ལོ། །ལ་སྟོད་དམར་པོ་ལ་འདོད་ཆགས་ཆོས་སྐུར་རྟོགས་པའི་སྒོམ་ཡོད་ལོ། །བླ་མ་ལྷ་བས་བཙང་ནས་མར་བྱོན་པས། ལ་སྟོད་དམར་པོའི་དགོན་པ་གཟིགས་སུ་བྱོན་པས། བཅུ་ཆོས་ཀྱི་གནད་འདི་ཡོད་ན་གྲུབ་ཐོབ་ཡོངས་སུ་ཕེབས་པ་ཆོས་རྗེ་རིན་པོ་ཆེ་ལྟ་བུ་སྐྱོན་མེད་ཡོན་ཏན་རྫོགས་པ་འབྱུང་བ་ཡིན་གསུང༌། ཁོང་ཅིག་པོ་ལ་གནད་འདི་མེད་པས་གྲུབ་ཐོབ་སྐྱོན་ཅན་དུ་གྱུར་པ་ཡིན་གསུང༌། དེ་ལ་བཅུ་ཆོས་འདི་ཡ་གི་སངས་རྒྱས་མན་ཆོད་ནས། རྩེ་གཅིག་ཡན་ཆད་ལ་དགོས་གསུང༌། ཐ་ན་བཟོ་བྱེད་པ་ཡན་ཆད་ལ་དགོས་ཏེ། དཔལ་གྱི་བསམ་ཡས་བརྩིགས་རྩ་ན་རྒྱལ་པོས་ཐོ་རངས་སྐད་རིངས་གཏང་ནས། ཐམས་ཅད་ཀྱིས་གཟོ་བཀའ་རྒྱ་ཅན་བསྒོམས་ཤིག་བྱ་བའི་སྐད་གཏོང་ལོ། དེ་ཡང་བཅུ་ཆོས་ཀྱི་གནད་ཡིན་གསུང༌། སྐུ་འབག་གཅིག་འདུག་པ་ལ་ཆུ་རྟེན་ཆེན་པོ་གཅིག་ལ་ཕྱག་གཉིས་ཀས་འཆང་པ་ཅིག་འདུག་ལོ། བླ་མ་ཞང་འཚལ་པ་ལ་ཞེ་སྡང་ཆོས་སྐུར་རྟོགས་པའི་སྒོམ་ཡོད་ལོ། །ལོ་རས་ཆུང་པ་ལ་གཏི་མུག་ཆོས་ཀྱི་སྐུར་རྟོགས་པའི་སྒོམ་ཡོད་ལོ། །རོ་གཅིག་རྟོགས་པའི་དུས་སུ་བག་ཆགས་ལ་གནས་ས་མེད་པས་རྒྱུ་འབྲས་མྱུར་བ་ཡིན། བླ་མ་གཏུམ་སྐོམ་གྲིར་གྲོངས། བླ་མ་ལྟུམ་འདོད་ཆགས་ཀྱིས་ཁྱིམ་བཙུན་དུ་གྱུར། རྗེ་རིན་པོ་ཆེ་ལ་རྨུ་གབ་བྱུང་བ་ཡིན་གསུང༌། ཕྱག་རྒྱ་ཆེན་པོ་མི་རྟོགས་པ་ཡིན་ཀྱང༌། ད་རེས་འདི་ནས་རྟོགས་མི་རྟོགས་གཅིག་སྟོན་གསུང༌། རྟོགས་པ་ལ་རབ་འབྲིང་ཐ་མ་གསུམ། ཐ་མ་ལ་འདོད་ཆགས་ཀྱི་རྟོག་པ་གཅིག་སྐྱེ་བ་དེ་ལ་གནད་ཀྱིས་མ་ཟིན་ན་ལོངས་སྤྱོད་ཆགས་ཅན་གཅིག་གི་དབང་དུ་ཕར་འཆོར། ཞེ་སྡང་གི་རྟོག་པ་དེ་སྐྱེས་ནས་དེ་ལ་གནད་ཀྱིས་མ་ཟིན་ན།

ལོངས་སྤྱོད་དགྲ་ལ་ཕར་འཆོར། གཏི་མུག་ལ་གཉིས་རྒོད་པ་རྣམ་པ་སྣ་ཚོགས་སུ་འཕྲོ་བ་དང༌། བྱིང་བ་གཏི་མུག་གི་གཉིད་གཉིས་ལ་གནད་དུ་མ་སོང་ན་ལོངས་སྤྱོད་ས་བདག་ལ་འཆོར། དེ་བཞིན་དུ་ང་རྒྱལ་དང་ཕྲག་དོག་ལ་སོགས་པ་ཐམས་ཅད་དེས་འདྲེའོ། །རྟོགས་པ་རབ་ལ་ཕ་རོལ་ཏུ་ཕྱིན་པ་དྲུག ཚད་མེད་པ་བཞི། ཐོས་བསམ་སྒོམ་གསུམ། བྱམས་པ། སྙིང་རྗེ། བྱང་ཆུབ་སེམས། བླ་མའི་མོས་གུས་ཡོད་ན་ཕར་འགྲོ། འབྲིང་པོ་ལ་ཞིང༌། ཁང་པ། མཁར། ཉི་མ་ཟླ་བ། ལ་ཆེ་བ་རྩན་དྲེགས་པའི་དབང་དུ། སྤྲིན་པ་ལ་སོགས་པའོ། །སྔོན་ལ་ཕར་འགྲོ་ལ་རྒྱས་པར་བཤད། དེ་ནས་ཚུར་འདུ་རྒྱས་པར་བཤད། དེ་ནས་མགོ་གཉན་འཛིན་པ་རྒྱས་པར་བཤད་པ་ནི། འདོད་ཆགས་ལ་སོགས་པ་རྣམས་ལ་གནད་དུ་མ་སོང་ན་འཁོར་དུ་འདོད་ཆགས་སྤོང་མི་ནུས་པ་ཆགས་པ་སྤྱོད་པ་འབྱུང༌། ཞེ་སྡང་ལ་ཞེ་སྡང་སྤོང་མི་ནུས་པར་འཁོར་དུ་འཐབ་མོ་མོད་པ་འབྱུང༌། གཏི་མུག་གིས་མཛེ་པའམ། འདྲི་གནོད་ཅན་འབྱུང༌། ང་རྒྱལ་ཅན། སྐྱེ་ས་ང་བཟང༌། ཡོན་ཏན་ང་ཆེ། ཤེས་རབ་ང་ཆེ། སྒོམ་སྲན་ང་ཆེ་སྙམ་པའི་ང་རྒྱལ་སྤོང་མི་ནུས་པ་ཆགས། ཕྲག་དོག་སྤོང་མི་ནུས་པ་འབྱུང་ངོ༌། རབ་མོས་གུས་ཅན་རང་ལ་ཞུ། མོས་གུས་གཞན་ལ་བྱེད་པ་འབྱུང༌། ཡང་ན་མོས་གུས་གཅིག་པོ་ཆོ་ག་ཟེར་བའི་རིགས་འབྱུང༌། བྱམས་པ་ལ་སེམས་ཅན་ལ་བྱམས་པ་ཆེན་པའི་རིགས་འབྱུང༌། སྙིང་རྗེ་ལ་སེམས་ཅན་ལ་སྙིང་རྗེ་བ་དེའི་ཁ་འཛིན་པ་འབྱུང༌། བྱང་ཆུབ་ཀྱི་སེམས་དེས་འདྲེའོ། །གནད་དུ་སོང་མ་སོང༌། ཐོས་པ་ལ་ཐོས་པའི་ཁ་ཟིན་པས་སངས་རྒྱས་བྱང་ཆུབ་ཐོབ་འདོད་ན། ཐོས་པ་མང་པོའི་མི་ཕྱི་འབྲོངས། བྱ་བ་ཡིན་ཟེར་ནས་ཁ་འཛིན། སློབ་དཔོན་པ་དང་ཐོས་པ་ཡེ་ཆུངས་ཡིན་ཟེར་བ་བྱུང༌། བསམ་པ་ལ་འཆི་བ་དང་མི་རྟག་པ་བསམས་ན་མི་ཕན་ཟེར་བ་བྱུང༌། སྒོམ་པ་དེས་འདྲེ། ཚུལ་ཁྲིམས་ལ། ཚུལ་ཁྲིམས་དགོས་པ་ཡིན། ཚུལ་ཁྲིམས་མེད་ན་རྟོགས་པ་མཐོ་ཡང་མི་ཕན་ཟེར་བ་འབྱུང༌། སྦྱིན་པ་ལ། སྦྱིན་པ་དགོས་པ་ཡིན།

སློབ་དཔོན་པ་ཡང་ཕྱག་དམ་ཟེར་བ་འབྱུང༌། འབྲིང་པོ་ལ། ཞིང་ཁང་འདྲ་བ་ལ་སོགས་བྱ་མི་དགོས་པར་ནས་འབུལ་བ་ཡོང་བ་ལ། དེ་ཡང་དྲིན་འདྲིན་པ། སློབ་དཔོན་པ་ཡང་ངས་བསྐྱངས་པ་ལས་བྱུང་བ་ཡིན་ཟེར་བའམ། དེའི་རིགས་འབྱུང་ངོ༌། །ད་གསུམ་པ་སྐྱོན་མེད་པ་ཡོན་ཏན་རྫོགས་པ་མགོ་སྙམ་མི་འཛིན་པར་བྱེད་པ་ལ་ལྔ་ལྡན་སྒོམ་པར་བྱེད་པའི་ལག་རྗེས་བསྟན་པ་སྟོན། འདོད་ཆགས་ལ་རིགས་བཞི། རིགས་འདྲའི་བདེ་བ་མོ་ལ་སྒྱུར་བ་ནི་སླའོ། །གྱི་ནའི་བདེ་བ་གནས་སྦྱོང་གཅད། འདོད་ཆགས་ཀྱི་རྟོགས་པ་གྱན་གྱུན་ཙམ་པ་དེས་ཡི་དྭགས་ཀྱི་ལུས་ཆུ་སྔན་མ་ལེན་པ་ཡིན། དེ་གཅོད་པ་ལ་ཕྱག་རྒྱ་ཆེན་པོ་སྒོམ། ཡང་ན་སེམས་སྐྱེད་ལུས་ཡི་དམ་གྱི་ལྷར་སྒོམ། ལྟེ་བར་བླ་མ་དམ་པ་སྒོམ། རིགས་འདྲ་དང༌། གྱེན་དང་ཡུལ་མེད་དང་ཡུལ་ཅན་ནོ། །དེ་ལ་དང་པོ། བླ་མ་དམ་པའི་སྐུ་ལས་ཡས་ཀྱི་མེ་འབར་བས། ཁོང་བའི་ནང་གི་རྣམ་པར་རྟོག་པ་ཐམས་ཅད་ཚིག་པར་བསམ། ཡུལ་མེད་ཀྱི་བདེ་བ་མཁའ་འགྲོ་མ། ནམ་ཐོ་རངས་ཁར་ཡུལ་ཡིད་ལ་མེད་པའི་བདེ་བ་དེ་མཁའ་འགྲོ་མ་ཡིན་པས་ལམ་དུ་བཏང་མི་དགོས། ཕྱག་རྒྱ་ཆེན་པོ་སྒོམ། བླ་མ་ཞང་འཚལ་བས་སྤོས་ཁ་བ་ཆོས་ཞུར་ཕྱིན་པས་སྐུ་འཚམས་བཅད་ནས། ས་བདག་དང་བག་ཆགས་ངན་པ༌། མ་འཇལ་བས་ཞུ་ཕྱིན་བསྐུར་བས། རྣལ་འབྱོར་མའི་བརྒྱད་ཆ་ལ་ཐབས་ཤུགས་གནས་སྐམ་པོ་ལངས་ནས། སྐབས་སྐབས་སུ་རི་བོང་ཅན་ཐུར་ལ་རྒྱུག དེ་ལ་ཐབས་ཇི་ལྟར་བྱ་བ་ཞུས་པས། ཐབས་ཤུགས་གནས་སྐམ་པོ་ལངས་པས་མི་ལྟོ། རི་བོང་ཅན་ཐུར་ལ་རྒྱུག་པ་ལ་ཐུན་གཞུག་ལ་རླུང་སེམས་གཉིས་ཡིན། གེ་ཧཾ་ལ་ལྷན་ལྷན་པ་གཉིས་གཉིས་གསུམ་གསུམ་བསྒོམས་གསུང་ལོ། ཡུལ་ཅན་གྱི་བདེ་བ་ཉམས་སུ་བླང་ཞེས་པ། ཡུལ་མཚན་་ཉིད་དང་ལྡན་པ་ལ་ཉོན་མོངས་པ་སྐྱེ་བའོ། །སྐྱེ་བ་དེ་ལ་དམ་པ་རྒྱ་གར་གྱི་བཞེད་པས། རྟོག་པ་སྐྱེས་མ་ཐག་ཏུ་གནད་དུ་མ་གཏང་ན་རྟོག་པ་རགས་པ་སོང་ནས་མགོ་མི་ནོན་གསུང་ནས་སྐྱེས་མ་ཐོག་སྒོམ་ལོ། །དམ་པ་རྒྱ་གར་འབུར་འཇོམས་བྱེད།

དེ་ཡང་ཟབ་པ་ཡིན་ཏེ། ཨ་མའི་བུ་ཆུང་བསྐྱངས་པ་དཀའ། ཞེས་པ་ནི། རྟོག་པ་འབུར་བྱུང་བ་དང་ཉམས་སུ་བླངས་པས། ཡང་འབྲས་བུའི་དུས་སུ་འཁོར་བཙུན་ཆུང་ཆུང་དུན་མ་དང༌། ལོངས་སྤྱོད་ཡིན་རྟ་རྟེའུ་དང༌། རྣམ་བུ་ཚང་དུ་མ་ལོངས་པ་དང༌། དེས་འགྲེའོ། །དགའ་ཞིང་དགྲ་བྱུང་རམ་ཟླ་ཕྱི་ལ་རྒྱུག བདེ་ཆེན་ཡེ་ཤེས་དུས་གནད་འཆུགས། རྒད་པོའི་ཞབས་ཏོག་སྒྱིད་པ་སྐྱུར། ཞེས་པ་ནི་རྣམ་རྟོག་སྤྱད་པའམ་ཡལ་ནས་ཉམས་སུ་ལེན་པ་རྣམས་སང་གནས་འབྲས་བུའི་དུས་སུ། འཁོར་དུ་རྒད་པོ་བུ་ཕོགས་བུ་མོ་རྫངས་ནས་རྒས་ཁ་འདིར་སློབ་དཔོན་བ་ཅན་དུ་མ་ཎི་འདྲེན་གྱིན་སྡོད་པ་ཡིན་ཟེར་བའི་རྒད་པོ། དུག་པོ་བྱིང་རྨེད་ཆད་པ་བཞིན་དུ་གཉའ་ཁུང་དུ་སྤུང་ངེ་བ་འོང༌། ཕྱག་རྟེན་ལ་རྟ་རྒན་ནམ། གོས་ཡིན་ན་རྙིང་པ་ཟད་པ་ཡོང་གསུངས། འགའ་ཞིག་སྦྱོར་བས་ཉམས་སུ་ལེན་སྟོན་པའི་བསྟན་པ་བག་ཙམ་གནོད། ཅེས་པ། སློབ་དཔོན་པདྨ་དང༌། རྒྱལ་པོ་ཆགས་སྤྱོད་ཅིང་ལམ་དུ་གཏོང༌། སློབ་དཔོན་པདྨ་ལིང་ག་ཕུར་བས་འཚོག་ཅིང༌། བདག་གི་ཞེ་སྡང་འདིས་བདག་དང་སེམས་ཅན་ཐམས་ཅད་ཀྱི་ཞེ་སྡང་དགྲ་དག་པར་གྱུར་ཅིག ཟེར་ཞིང་ལམ་དུ་བཏོང་ལོ། དེ་གཉིས་ཤེས་པར་ནི་བྱ། ཉམས་ལེན་ནི་མི་བྱ་གསུང༌། འོ་ན་ཇི་ཙམ་ད་ཉམས་ལེན་བྱ་སྙམ་ན། རྟོག་པ་གང་ཡིན་ཡང་སྦལ་རྒྱས་པ་ལ་ཉམས་བླང་གསུང༌། བླ་མས་ཇི་ལྟར་གསུངས་པ་བཞིན། ཐེན་ཐེན་པ་གཅིག་རྒྱབ་པ་ལ་བཏབ། ནང་དུ་ཉོན་མོངས་རྩལ་རྫོགས་པས། ཕྱི་རུ་ལོངས་སྤྱོད་མདངས་དང་ལྡན། ལང་འཚོས་བརྒྱན་པའི་འཁོར་གྱིས་བསྐོར། ཅེས་པ་ནི། འཁོར་དུ་ན་སོ་དར་ལ་བབ་པ། ལང་འཚོ་དང་ལྡན་པའི་འཁོར་འབྱུང༌། ལོངས་སྤྱོད་པ་རྟ་བཟང་པོའམ། གོས་སྣམ་ཡིན་ཡང་ལེགས་པ་ཡིད་དུ་འོང་བ་ལ་སོགས་པ་བྱུང༌། དེ་ཡང་རྟོག་པ་ཉལ་བ་ལ་སྐྱེས་ན་མི་ལང༌། ལངས་པ་ལ་སྐྱེས་ན་མི་ལང༌། ལངས་པ་ལ་སྐྱེས་ན་མི་ཉལ། འགྲོ་འཕྲོ་ལ་སྐྱེས་ན་མི་སྡང༌། སྡོད་འཕྲོ་ལ་སྐྱེས་ན་མི་འགྲོ། མིག་ཕྱེ་བ་ལ་སྐྱེས་ན་མི་འཛུམ།

རྩུམས་པ་ལ་མི་འབྱེད། སྤྲང་པོའི་གཏམ་རྒྱུད་དང༌། དཔལ་ཆེན་རྡོ་རྗེ་ཡེ་ཤེས་ཀྱི་གཏམ། རྒྱུད་གཉིས་གོ་སླའོ། །དེས་ན་རྒྱུ་ལ་ལས་སུ་མ་སོང་བར། བར་ཆད་བསྲུང་བ་ནན་ཏན་བྱ། རབས་པ་བྱུང་ན་གཞི་ནས་སྒྱར། ཕྲ་བ་བྱུང་ན་ཐད་ཀར་གཅོད། ཅེས་གསུང༌། འདོད་ཆགས་ཀྱི་རྟོགས་པ་ལམ་དུ་བཏང་བ་ནི། བདག་གི་འདོད་ཆགས་ཀྱི་རྟོག་པ་འདིས། བདག་དང་སེམས་ཅན་ཐམས་ཅད་ཀྱི་ལས་ཀྱི་སྒྲིབ་པ་དག་པར་གྱུར་ཅིག ཉོན་མོངས་པའི་སྒྲིབ་པ་དག་གྱུར་ཅིག ཤེས་བྱའི་སྒྲིབ་པ་དག་སྐྱེས་པའི་དགའ་ཚོར་ཡང་མི་བྱ། ཡི་མུག་ཀྱང་མི་སྒོམ། ཡན་པར་ཡང་མི་གཏང༌། བདག་ཏུ་ཡང་མི་གཟུངས་གསུང༌། པར་གྱུར་ཅིག བྱུར་དང༌། གྱོད་དང༌། ཏོ་འགོད་དང༌། ཕུང་འདྲེ་དང༌། ཉེས་པ་མི་མཐུན་པའི་ཕྱོགས་ཐམས་ཅད་དག་པར་གྱུར་ཅིག བྱས་ལ་ལམ་དུ་བཏང༌། ཐུན་ཚོད་ཉམས་སུ་མྱོང་བས་བཟུང༌། གསུང༌། དེ་ནས་སེམས་བསྐྱེད་དེ། ཡང་འོག་མ་རྒྱས་ཤོས་ཟག་གསུང་ངོ༌། དེ་ནས་ལྷ་སྒོམ་པ་ལ་རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པ་དང་གསུམ་མོ། །བྱིང་ནས་གཉིད་དུ་འགྲོ་ན་མས་ཡར་གསལ་གདབ། རྒོད་ནས་རྟོག་པ་འཕྲོ་ན་ཡས་མར་གསལ་གདབ། བྱིང་རྒོད་གཉིས་མེད་ཁམས་བཟང་ངན་ཐད་ཀར་དུས་གཅིག་ལ་བཀྲ་ལམ་སྒོམ་གསུང༌། གཞན་ཡང་མ་གསལ་ན་སྤྱན་དབུས་མ་གསལ་གདབ། དེནས་བླ་མ་སྒོམ་པ་ནི་གདན་ཁྲི་རྒྱབ་ཡོལ་ངང་བཅས་པ་སྒོམ། དེ་ནས་བསྔོ་བ་བྱ་བ་ནི། ཉལ་ཡོད་ན་ལངས་ནས་སྡད། རྐང་པ་དཀྱིལ་དཀྲུང་བྱ། ལག་པ་ཐལ་མོ་སྦྱར། ངག་ཏུ་གསུང་སྙན་པོའི་སྒོ་ནས་བྱ་གསུང༌། དེ་འདོད་ཆགས་ལ་གནད་དུ་གཏོང་བའི་ཐབས་སོ། ཞེ་སྡང་ལ་གནད་དུ་བཏང་དུ་བཏུབ་པ་དང་མི་བཏུབ་གཉིས། མི་བཏུབ་པ་ནི། རང་གི་དཔེ་རྟན་ཕ་དང་མ། བཞི་སྡེ་བླ་མའི་སྐུ་འཁོར་ལ། ཞེ་སྡང་བསྐྱེད་པར་མི་བྱའོ། །སྐྱེས་ན་སྤོངས་སེམས་གནད་ཀྱི་བཟུང༌། དེ་རང་ཉམས་ལེན་ཡིན། དེས་ན་ཡར་བཟང་རྟོག་གི་གསེབ་ཏུ་རྟེག །དུག་རྟ་སྨན་གྱིས་བྱས་པའི་དཔེ་གསུང༌། དེ་ཡ་གིར་བཤད། དེ་ནས་དགྲ་ལ་སྐྱེ་བའི་ཞེ་སྡང་ལ་སྒོམ་པ་ནི་གོང་མས་འདྲེ།

ལར་ཞེ་སྡང་ལ་གནད་དུ་གཏོང་བ་བཅུ་ཆོས། འདོད་ཆགས་ལ་གསུམ་ཆོས། གཏི་མུག་ལ་ཀུན་ཏུ་གྲོས་ན་འཆི་བ་དང་འོད་གསལ་གཉིས་སོ། །ད་རྟོག་པ་བཟང་རྟོག་ལ་གནད་དུ་གཏོང་བ་ནི། མོས་གུས་ལ་མཚོན་ན། བླ་མ་ལ་མོས་གུས་གདུང་པ་སྐྱེས་མ་ཐོག་ཀྱང་མ་ཡིན། སྐྱེས་མ་ཐོག་ནས་མིག་ནས་མཆི་མ་འདོན་པ་དང་ངག་ཏུ་ཐོན་ནས་ཀྱང་མ་ཡིན། ནས་བསྒྲུབ་ཕྱོགས་ཉམས་སུ་བླང་གསུང༌། མོས་གུས་གདུང་གདུང་བའི་དུས་སུ་མལ་དུ་གཏང༌། དགག་ཕྱོགས་ལམ་དུ་བཏང་བ་དང་བསྒྲུབ་ཕྱོགས་ལམ་དུ་བཏང་བའོ། །འབྲི་གུང་དབོན་རིན་པོ་ཆེའི་ཞལ་ནས། དགེ་བའི་བཤེས་གཉེན་པ་འགའ་ཞིག་བཟང་རྟོག་ལམ་དུ་གཏོང་ཟེར་ཏེ། བཟང་རྟོག་ལམ་དུ་གཏོང་གཏོང་ན། ངན་རྟོག་ལམ་དུ་གཏོང་བཞིན་དུ། བདག་གི་མོས་གུས་འདིས་བདག་དང་སེམས་ཅན་ཐམས་ཅད་ཀྱི་མོས་གུས་ཀྱིས་གཙོ་བྱས་པའི་ལས་དང་ཉོན་མོངས་པ་ཤེས་བྱ་བའི་སྒྲིབ་པ་དག་པར་གྱུར་ཅིག་ཟེར་རམ་སྟེ་དེ་ནི་མི་འོང་ལགས་གསུང་ལོ། རིན་པོ་ཆེ་སོགས་པའི་ཞལ་ནས། ལན་ཅིག་སྤྱན་སྔར་དགེ་བའི་བཤེས་གཉེན་གཅིག་གཉིས་དང་ཉེ་གནས་པ་ཡང་གཅིག གཉིས་ཡོད་དམ་ཙ་ན། གཅིག་གིས་ཆོས་ཅིག་དྲིས་དང་གསུང་བསམ། དགེ་བའི་བཤེས་གཉེན་གཅིག་གི་ཞལ་ནས། སངས་རྒྱས་ན་སེམས་ཡོད་དམ་མེད་དྲིས་པས། གཅིག་གིས་ཞལ་ནས་སེམས་ཡོད། ཡོད་ལུགས་ད་ལྟའི་འདི་ཀ་བཞིན་དུ་ཡོད་བྱས་པས། སངས་རྒྱས་རྟོག་པ་དང་བཅས་པར་ཐལ་བྱས་བས། རྟོག་པ་ཡོད་ན་ཅི་ལྟོ་སྟེ། ཁྱབ་པ་མ་གྲུབ་བྱས་པས། ཁྱབ་པ་གྲུབ་སྟེ་བྱམས་པའི་ཞལ་ནས། སེམས་དང་སེམས་བྱུང་ཁམས་གསུམ་པ། སྒྲ་རྟོག་རྣམ་པར་ཅན་རྟོག་ཡིན། བྱས་པས། བྱམས་པའི་ཁ་ལ་གཏད་པ་མེད་ཟེར་ལོ། ཆོས་རྗེ་ཞལ་ནག་རོག་སོང་ནས། ཨན་ཙམ་ཅིག་ན། སྒོམ་རིན་སློབ་དཔོན་ལ་ཆོས་ཅིག་དྲིས་དང་གསུང་ལོ། །ཞེ་སྡང་ལ་འདག་པའི་མཐུ་བདོག་གམ་མི་བདོག་བྱས་པས། མེད་གསུང་ལོ། འོ་ན་བདག་གི་ཞེ་སྡང་འདིས་བདག་དང་སེམས་ཅན་ཐམས་ཅད་ཀྱི་ཞེ་སྡང་དག་པར་གྱུར་ཅིག་བྱས་པའི་མི་འདག་གམ་བྱས་པས།

འོ་འདུ་ཏ། འོ་འདུ་ཏ། བདག་གི་ཞེ་སྡང་འདིས་བདག་གི་ཞེ་སྡང་འདག་པར་གྱུར་ཅིག་བྱས་ན་མི་འདག བདག་གི་ཞེ་སྡང་བདག་དང་སེམས་ཅན་ཐམས་ཅད་ཀྱི་ཞེསྡང་དག་པར་གྱུར་ཅིག་བྱས་ད་འདག་དེ་བསམ་པ་རྒྱ་ཆེན་པོ་དེས་འདག་པ་ཡིན་གསུང༌། འོ་ན་བཟང་རྟོག་ལམ་དུ་བཏོང་བ་ཡོད་དམ་མེད་བྱས་པས། ཡོད་གསུང་ངོ༌། འོ་ན་ཇི་ལྟར་གཏོང་ཞུས་པས། དགག་ཕྱོགས་ལམ་དུ་གཏོང་བ་དང༌། བསྒྲུབ་ཕྱོགས་ལམ་དུ་བཏོང་བ་གཉིས་ཡིན་གསུང༌། དགག་ཕྱོགས་ལ་བདག་གི་མོས་གུས་འདིས་བདག་དང་སེམས་ཅན་ཐམས་ཅད་ཀྱི་ལས་ཀྱི་སྒྲིབ་པ་དག་པར་གྱུར་ཅིག ཉོན་མོངས་པའི་སྒྲིབ་པ་དག་པར་གྱུར་ཅིག དེ་དག་ཤེས་བྱའི་སྒྲིབ་པ་དག་པར་གྱུར་ཅིག་བྱ། དེ་དག་ཕྱོགས་ལམ་དུ་བཏང་བའོ། །བསྒྲུབ་ཕྱོགས་ལམ་དུ་བཏང་བ་ནི། བདག་གི་མོས་གུས་འདིས་བླ་མ་རིན་པོ་ཆེའི་ཐུགས་དགོངས་ཡོངས་སུ་རྫོགས་པར་གྱུར་ཅིག སངས་རྒྱས་ཀྱི་བསྟན་པར་དར་ཞིང་རྒྱས་པར་གྱུར་ཅིག མ་མཁའ་དང་མཉམ་པའི་སེམས་ཅན་བདེ་བ་དང་ལྡན། སྡུག་བསྔལ་དང་བྲལ། མྱུར་དུ་བླ་ན་མེད་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག་བྱ། དེ་བསྒྲུབ་ཕྱོགས་ལམ་དུ་བཏང་བའོ། །དེ་རྣམས་གསུངས་པ་དང་ཆོས་དེ་སུ་ལ་ཡོང་ངམ་སྙམ་པ་ན་སུ་ལ་ཡང་མ་བྱུང༌། ཆོས་ལ་བདག་པོ་དགོས་པ་ཡིན་གསུང༌། ཐུན་ཚོད་ཉམས་སུ་མྱོང་བས་གཟུང༌། ཅེས་པ། སྔར་དང་མི་འདྲ་གསུང༌། ལམ་དུ་བཏང་ཞིང་མོས་གུས་ཀྱང་བསྐྱེད་དེ་ནས་སེམས་བསྐྱེད། མོས་གུས་ཀྱང་བསྐྱེད། ལྷ་སྒོམ་མོས་གུས་ཀྱང་བསྐྱེད། ཕྱག་རྒྱ་ཆེན་པོ་སྒོམ། བསྔོ་བ་བྱ་རྗེས་ལ་ཕྱག་རྒྱ་ཆེན་པོ་སྔ་མ་ཅག་གེའི་ཡུན་ཙམ་ཅིག་སྒོམ། བཟང་རྟོག་ཐམས་ཅད་དེས་འདྲེའོ། རྟོག་པ་འབྲིང་པོ་ལ། རིམ་པ་བྱུང་ན་གཞི་ནས་བསྐྱར་ཅེས་པ་གོ་སླའོ། །ཕྲ་བ་བྱུང་ན་ཐད་ཀར་བཅོས། ཅེས་པ། སའམ་རྡོའམ་ཤིང་མེའམ་ཆུའམ། བེམ་བོ་ལ་ཞེས་དེ་རྣམས་དང་མོས་གུས་སྡེབ་པ་ཡིན་གསུང༌། སྡང་སྐྱེས་པས་ལས་མི་བསོག་པར་འདོད་པ་ཡོད་དེ། ཆོས་རྗེའི་བཞེད་པས་ལས་བསོག་པར་བཞད་པ་འདུག་པས་ཟབ་གསུང༌།

དེ་རྣམས་ཀྱིས་སྐྱོན་མེད་ཅིང་ཡོན་ཏན་རྫོགས་པར་བྱ་བ་དང༌། མགོ་སྙམ་མི་འཛིན་པར་བྱེད་པ་ལགས། ལྔ་ལྡན་སྡོམ་པ་ཐལ་ནས། ད་དེ་དག་གི་ལག་རྗེས་བསྟན་པ་ནི། རྟོག་པ་རབ་འབྲིང༌། ཐ་མ་གསུམ་ལ། དེ་ལ་འདོད་ཆགས་ལམ་དུ་བཏང་བས། ནང་དུ་རང་གི་ཉོན་མོངས་པ་འདག ཕྱི་ནས་འཁོར་འདོད་ཆགས་ཤས་ཆུང་བ་འབྱུང༌། སེམས་བསྐྱེད་པས་བྱང་ཆུབ་སེམས་དཔའི་རིགས་འབྱུང༌། ལྷ་སྒོམས་པ་ལ་ལག་རྗེས་བཞི་རྣམ་་གསལ་བས་དབང་པོ་དྲུག་པོ་དྲུག་པོ་འབྱུང༌། ང་རྒྱལ་བརྟན་པས་རིགས་མི་འདོར་བ། དབང་སྐྱབས་ལ། འདིར་འདུལ་བ་འཛིན་པའི་སློབ་མ་དགེ་བཤེས་ཉང་གོལ་ལྟ་བུའོ། །རྣམ་དག་དྲན་པ་ལ་གཉིས། ཀུན་རྫོབ་ལྷ་སོ་སོའི་རྣམ་པར་དག་པ་ཞེན་པ་ཆུང༌། དོན་དམ་དེ་བཞིན་ཉིད་ཀྱི་རྣམ་པར་དག་པས། ཕྱག་རྒྱ་ཆེན་པོ་རྟོགས་པ་འབྱུང༌། བླ་མ་བསྒོམས་པས་རང་ལ་རྩ་བ་དང་བརྒྱུད་པར་བཅས་པའི་བྱིན་བརླབས་འབྱུང༌། ཕྱི་རོལ་ནས་སློབ་མ་མོས་གུས་ཅན་འབྱུང༌། ཕྱག་རྒྱ་ཆེན་པོ་བསྒོམ་པས་མཉམ་དུ་སངས་རྒྱས་གསུང༌། ད་བསྔོ་བ་བྱེད་པའི་དུས་སུ་ཉལ་ན་ཡར་ལངས། འགྲོ་འཕྲོ་ཡིན་ན་སྡད། རྐང་པ་དཀྱིལ་ཀྲུང་བྱ། ལག་པ་ཐལ་མོ་སྦྱར། ངག་སྙན་པའི་གསུང་དང་བཅས་པས་བསྔོ་བ་བྱ། ལུས་འཁྲུལ་འཁོར་ལེགས་པར་སྐུ་མི་ཟད་པ་རྒྱན་གྱི་འཁོར་ལོ་འགྲུབ། གསུང་སྙན་པའི་མདངས་དང་བཅས་པས་གསུང་མི་ཟད་པ་རྒྱན་གྱི་འཁོར་ལོ་འགྲུབ། ཡིད་ཕྱག་རྒྱ་ཆེན་པོ་ལ་མཉམ་པར་བཞག་པས་ཐུགས་མི་ཟད་པ་རྒྱན་གྱི་འཁོར་ལོ་འགྲུབ། དེས་དུག་གསུམ་འགྲེའོ། བཟང་རྟོགས་ལ་རབ་མོས་གུས་ལམ་དུ་བཏང་བའི་ལག་རྗེས་ལ། དགག་ཕྱོགས་ལམ་དུ་བཏང་བས་ཉོན་མོངས་པ་དག་པ་འབྱུང༌། བསྒྲུབ་ཕྱོགས་ལམ་དུ་བཏང་བས་མོས་གུས་ཅན་དེ་བླ་མའི་ཐུགས་དགོངས་ཡོངས་སུ་རྫོགས་པ། སངས་རྒྱས་ཀྱི་བསྟན་པ་དར་ཞིང་རྒྱས་པར་འགྱུར། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ་བར་བྱེད་པར་འགྱུར། སེམས་བསྐྱེད་པ། ལྷ་སྒོམ་པ།

ཕྱག་རྒྱ་ཆེན་པོ་བསྒོམ་པ། བསྔོ་བ་བྱེད་པ་དང་ཚོ་སྔ་མ་དང་འདྲའོ། །རྟོག་པ་བཟང་རྟོག་ཐམས་ཅད་དེས་འགྲེའོ། །རྟོག་པ་ངན་པ་དང་བཟང་པོ་གཉིས་ལས་སློབ་མ་གྲངས་འགྲུབ། འབྲིང་པོ་ལ་ཡོན་བདག་འགྲུབ་གསུང༌། འདིའི་སྐབས་སུ་རྒྱུ་ཅིག་སྟོན་པ་ཡིན། རྟོག་པ་ལ་གང་ཉེ་བ། སྤང་དཀའ་བ་དེ་ལ་གནད་དུ་སོང་ན་ཉེ་གནས་འགྲུབ། དེ་བས་སླུབ་རྣམས་ལ་གྲ་པ་འགྲུབ། རྟོག་པ་ཟ་ཟི་ཕྲ་མོ་རྣམས་ལ་ཡོན་བདག་འགྲུབ་རྟོག་པ་བཟང་པོ་དང་ངན་པ་གཉིས་ལ་གནད་དུ་སོང་ནས་འབྲིང་པོ་ལ་གནད་དུ་མ་སོང་ན། མི་ཆེན་པོ་དང༌། འབྲིང་པོ་དབང་དུ་འདུས། མི་ཆུང་སྒོག་ག་ན་ངན་མི་མགུ་བ་ཡིན་གསུང༌། ཕྲ་མོ་ལ་གནད་དུ་སོང་ནས་དེ་མིན་གཉིས་ལ་གནད་དུ་མ་སོང་ན། མི་ཆུང་ཆུང་མགུ་ཡང་ཆེན་པོ་མི་མགུ་བ་ཡོང་བ་ཡིན་གསུང་ངོ༌། །སྣང་བ་སྣ་ཚོགས་ལ་གནད་དུ་སོང་ན་སྣང་བ་འུར་ལངས་པ། ཕོ་འགམ། མོ་འདུར། བྱིས་པ་ཏེ་ཏེ་བརྡུང༌། དེ་ཆུ་རང་འཕྲོག་པ་དེ་སྣང་བ་ཐམས་ཅད་ལ་གནད་དུ་སོང་བས་ཡོང་བ་ཡིན་གསུང༌། དེས་ལྔ་ལྡན་སྒོམ་པ་དང་དེའི་ལག་རྗེས་བསྟན་པའོ། །གསུམ་པའོ། །ད་དེ་ཉམས་སུ་བླངས་པའི་འབྲས་བུ་སྟོན། དཔལ་ཕག་མོ་གྲུ་པའི་ཞལ་མངའ་ནས། འགྲུབ་པ་བྱས་པའི་འབྲས་བུ་དེས། རང་གཞན་གཉིས་ཀྱི་འདོད་པ་འགྲུབ། འཁོར་བ་མུ་མཐའ་མེད་པ་རུ། སེམས་རྣམས་ལ་སྨན་གྱུར་ཅིག ཅེས་གསུངས་པས། ཆོས་བྱས་འབྲས་བུ་གང་ཡིན་ན། གྲགས་པ་དང་སྙེན་པ། རྙེད་པ་དང་བཀུར་སྟི། འཁོར་དང་ལོངས་སྤྱོད་ཐམས་ཅད་ཆོས་བྱས་པའི་ཡོན་ཏན་ཡིན་ཏེ་འབྲས་བུ་མེན་གསུང༌། འབྲས་བུ་གང་ཡིན་ན། མ་ནམ་མཁའ་མཉམ་པའི་སེམས་ཅན་བདེ་བ་དང་ལྡན་སྡུག་བསྔལ་དང་བྲལ་ནས་བླ་ན་མེད་པའི་བྱང་ཆུབ་ཐོབ་པའོ། །འབྲས་བུ་ཆོས་ཀྱིས་ཕན་ཐོགས་པའོ། །ཆོས་ཉམས་སུ་ལེན་པ་ལ་སློབ་མ་ཡོངས་པས། དེ་ལ་འབྲས་བུ་བཞི་འབྱུང་གསུང༌། ཞེ་སྡང་ལྟ་བུ་ལ་དབང་གི་འབྲས་བུ་རང་བས་ལྷག་པའི་རིན་པོ་ཆེ་སྐྱོན་མེད་ཡོན་ཏན་ལྡན་པ་འབྱུང༌། བྲལ་འབྲས་དེའི་མི་མཐུན་བྲལ།

ཞེས་པ་རྟོག་པ་ཡོད་ན་ཞེ་སྡང་དང་བྲལ་བའོ། །དེ་ཡང་ངོ་མཚར་ཅན་དུ་མཆིས། རྣམ་སྨིན་ཞེ་སྡང་སྐྱེ་ན་ཡང༌། དབང་དུ་མི་འཆོར་ཉམས་སུ་ལེན་མཁན། དེ་ཡང་ངོ་མཚར་ཅན་དུ་མཆི། རྒྱུ་མཐུན་རྟོགས་ཡོད་ན་ཡང༌། ཞེ་སྡང་མི་སྤོང་དེ་ལ་སྤྱད། དེ་ལམ་གྱི་དུས་སུ་སྐྱེས་པ་ནོར། འབྲས་བུའི་དུས་སུ་ཕུན་ཚོགས་འཁོར། མི་སྤང་མཉམ་པ་ཉིད་དུ་རོལ། འོག་མ་གོང་མར་འཕོ་བ་ཡིན། དུས་གསུམ་ཐམས་ཅད་དེས་འདྲེའོ། །རབ་མོས་གུས་ལ། རང་བས་ལྷག་པའི་རིན་པོ་ཆེ། སེམས་ཅན་དོན་ལ་ཆགས་ཐོགས་མེད། སྐྱོན་མེད་ཡོན་ལྟེ་ན་ལྡན་པ་འབྱུང༌། བྲལ་འབྲས། བླ་མའི་སྐུ་གསུང་ཐུགས་དང་འཕྲིན་ལས། ལོག་ལྟའི་བློ་དང་བྲལ་བ་འབྱུང༌། རྣམ་པར་སྨིན་པའི་འབྲས་བུ་ལ། མོས་གུས་ཡང་ཡོད། ཉམས་ལེན་ཡང་བྱེད་པ་འབྱུང༌། རྒྱུ་མཐུན་པའི་འབྲས་བུ་ལ། མོས་གུས་གཅིག་པོས་ཆོག་ཟེར་བ་འབྱུང༌། རྟོག་པ་བཟང་རྟོག་དེས་འདྲེས། འབྲིང་པོ་ཐད་ཀའི་སྣང་བ་ལ། དབང་གི་འབྲས་བུ་ལ། རང་བས་ལྷག་པའི་རིན་པོ་ཆེ། སྐྱོན་མེད་ཡོན་ཏན་ལྡན་པར་འབྱུང༌། རྗེ་བཙུན་གླིང་རས་ལྟ་བུ། ཞལ་མཐོང་བས་སྒོམ་སྐྱེས་པ་འབྱུང༌། བྲལ་འབྲས་དེའི་མི་མཐུན་བྲལ། ཅེས་པ། འཇིག་རྟེན་ནམ་སྣང་བ་ལ་ཞེན་པ་དང་བྲལ་བ་འབྱུང༌། རྣམ་སྨིན་ཉོན་མོངས་སྐྱེས་ནས། དབང་དུ་མི་འཆོར་ཉམས་ལེན་མཁས། ཞེས་པ། སྣང་བ་ཞེན་པ་སྐྱེས་ཡང་དབང་དུ་མི་འཆོར་བར་ཉམས་ལེན་མཁས་པ་འབྱུང༌། རྒྱུ་མཐུན་ལས་ངན་ཡོད་ན་ཡང་ལས་ངན་མི་སྤང་དེ་ལ་སྤྱོད། ཅེས་པ། ལྔ་ལྡན་གྱི་ཉམས་ལེན་ཤེས་ཀྱང་ཉམས་སུ་མི་ལེན་པའི། སྣང་བ་ལ་ཞེན་པ་ཆེ་བ། འཇིག་རྟེན་བློས་གཏོང་མི་ནུས་པ་འགའ་ཞིག་འབྱུང༌། ཡང་ལེན་ཅིག་གི་དུས་སུ། སྣང་བ་ཐད་ཀའི་ཉམས་ལེན་ལ་ཡོན་ཏན་བདག་འགྲུབ་གསུང་དབང་གི་འབྲས་བུ་ལ། ཡོན་བདག་པའི་གསེབ་ནས་ཀྱང་སྐྱོན་མེད་ལ་ཡོན་ཏན་རྫོགས་པ་འགའ་ཞིག་འབྱུང་གསུང༌། བྲལ་བའི་འབྲས་བུ་ལ། ཡོན་ཏན་བདག་པ་ཡིན་ཀྱང་འཇིག་རྟེན་ལ་ཞེན་པ་དང་བྲལ་བ་འགའ་ཞིག་འབྱུང་གསུང༌།

རྣམ་པར་སྨིན་པའི་འབྲས་བུ་ལ། བླ་མ་དེའི་ཆོས་ཉམས་ལེན་གང་ཡིན་པ་ཤེས་པ། ཞེན་པའི་དབང་དུ་མི་འཆོར་བ་འགའ་ཞིག་འབྱུང་གསུང༌། རྒྱུ་མཐུན་པའི་འབྲས་བུ་ལ། ང་སློབ་དཔོན་ཐ་སེ་མོའི་ཡོན་ཏན་བདག་ཡིན་ཟེར་ནས། ཁེ་གྲགས་རྐེ་འཐེན་པ། ཞེན་པ་ཆེ་བ་འགའ་ཞིག་འབྱུང་གསུང་ངོ༌། དེ་ཚོ་འབྲས་བུ་བཞི་ལ་བརྗེད་ཐོ་ཙམ་ཡིན། དེ་ལྟར་ཆོས་ལྔ་ལྡན་གྱི་ཉམས་ལེན་འདི་ལ། བཀའ་སྡེ་སྣོད་གསུམ་ཚང༌། རྒྱུད་སྡེ་བཞི་དང༌། བདེན་པ་བཞི་དང༌། བདག་མེད་གཉིས་དང༌། ཕ་རོལ་ཏུ་ཕྱིན་དྲུག ལྟ་བ་སྒོམ་པ་སྤྱོད་པ་གསུམ། རྒྱུད་དང་ལམ་དང་འབྲས་བུ་གསུམ། ཚད་མེད་པ་བཞི། ཐབས་མཁས་པ་དང༌། ཤེས་རབ་ཟབམོ་གཉིས། རྣམ་པར་ཐར་པའི་དེ་བཞིན་གཤེགས་པས་གསུངས་པའི་ཚེས་ཐམས་ཅད་ཚང་རྩི་བ་ཏེ། སྒོ་གསུམ། ཆོས་ཀྱི་སྒོ་ཐམས་ཅད་ཚང་གསུང་ངོ༌། དགེ་བ་འདིས་མཚོན་འཁོར་འདས་ཀྱིས། དུས་གསུམ་བསགས་དང་ཡོད་པ་ཡི། མཁའ་མཉམ་སེམས་ཅན་མ་ལུས་རྣམས། ཚེ་འདིར་སངས་རྒྱས་ཐོབ་པར་ཤོག། །། ཨྀཐི།

དཀར་ཆུང་གིས་འདིའི་བར་ལ་ལེ་ཚེ་གསུམ་ཙམ་བཅུག་ཡོད། ༄༅། །བསྲེ་བའི་ཞལ་གདམས་བཞུགས་སོ། །ན་མོ་རཏྣ་གུ་རུ། འདོད་ནས་རྣམ་དག་མ་སྐྱེས་སྤྲོས་དང་བྲལ། །ཁ་སྦྱོར་བདེ་ཆེ་ཟག་མེད་མཚན་དཔེས་བརྒྱན། མ་འགག་ཐུགས་རྗེ་འགྲོ་དོན་རྒྱུན་ཆད་མེད། ཡིད་བཞིན་ནོར་བུ་བླ་མའི་ཞབས་ལ་འདུད། །དངོས་པོའི་གནས་ལུགས་ཡེ་ནས་སངས་རྒྱས་ཀྱང༌། །མ་རིག་རྩ་རླུང་རྟོག་པས་བསྐྱེད་པའི་སེམས། །གཉིས་གཟུང་གསུམ་བཅད་འབྲས་བུ་དྲུག་ཏུ་འཁོར། །དེ་ཉིད་མ་ཡེངས་ལམ་གཉིས་ཐབས་མཆོག་གིས། །རང་གནད་མངོན་སུམ་རྟེན་འབྲེལ་ཕུན་སུམ་ཚོགས་ཤིང༌། །དོན་གཉིས་བསྒྲུབ་པའི་མན་ངག་ཅུང་ཟད་བྲི། །དེ་ལ་རྗེ་བཙུན་ཆེན་པོ་ཏེ་ལོ་པའི་སྤྱན་སྔར། །དཔལ་ནཱ་རོ་པས་ལོ་བཅུ་གཉིས། དཀའ་བ་མི་འདྲ་བཅུ་གཉིས་སྤྱད་ཐ་མ་ལ། །སྐུ་ལུས་ཕུག་པའི་ཁྲིགས་ཆབ་ཆག་གཏང་བའི་མཎྜལ་ལ། །སྙན་མཆོག་བཅད་ནས་ན་ཚུམ་བུ་བཀོད་པ་ཕུལ་བའི། །རྗེས་གདམས་པ་གནང་བ་ནི། །དངོས་པའི་གནས་ལུགས་ལམ་དང་ནི། འབྲས་བུ་སྐྱེ་བའི་རིམ་པའོ། །ཞེས་གསུངས་པ་འདི་ལ་གསུམ། བཞི་དངོས་པོའི་གནས་ལུགས། རང་བཞིན་ལམ་གྱི་རིམ་པ། འབྲས་བུ་སྐྱེ་བའི་རིམ་པའོ། །དང་པོ་ལ་གཉིས་ཏེ། ལུས་དངོས་པོའི་གནས་ལུགས་དང༌། སེམས་དངོས་པོའི་གནས་ལུགས་སོ། །དང་པོ་ནི་བྱང་ཆུབ་རྣམ་ལྔ་དང༌། རྩ་དང་བྱང་ཆུབ་སེམས་དང་ནི། མི་གཙང་རྫས་དང་རྣམ་རྟོག་གིས་ལུས་ཀྱི་ཆོས་སུ་གནས་པ་ཡིན། བགྱི་བ་གསུངས་པ་འདི་ལ་གཉིས་ཏེ། ཆགས་ཚུལ་དང་གནས་ཚུལ་ལོ། །དང་པོ་ནི་བར་དོ་དང་པོའི་འོད་གསལ་འཆར་བ་ཆོས་ཉིད་སྟོང་པ་ཉིད་ལས་བྱང་ཆུབ་བ། དེ་ལ་བག་ཆགས་སྡང་བ་གསུང་ཡིག་འབྲུ། ཐིག་ལེ་དཀར་དམར་ཉི་ཟླ། རྡོ་རྗེ་པདྨ་ཐུགས་ཕྱག་མཚན། ཟླ་དགུ་ངོ་བཅུ་ན་སྐྱེ་བ་ནི་སྐུ་ཡོངས་སུ་རྫོགས་པ་ལས་བྱང་ཆུབ་པའོ། །དེ་ལྟར་ལུས་འདི་ཡང་དག་པར་རྫོགས་པའི་སངས་རྒྱས་སུ་གྲུབ་པ་ལགས་ཏེ། ཧེ་བཛྲ་ལས། ཟླ་བ་བཅུ་ཡང་ས་རྣམས་ཉིད། སྔགས་འདོན་བཟླས་པ་ཨ་དང་ཧཾ།

མངལ་གྱི་ཕྲུ་མ་ཆོས་གོས་ཉིད། སྤྱི་བོར་ཐལ་མོ་སྦྱར་བའི་ཕྱག ཞེས་པ་ལ་སོགས་པ་གསུངས་པས། དེ་ལྟར་གཞི་གདོད་མ་ནས་ཡང་དག་པར་རྫོགས་པའི་སངས་རྒྱས་སྤྲུལ་པའི་བསྐུར་ཆགས་སོ། །གཉིས་པ་གནས་ཚུལ་བཞི་སྟེ། རྩ་དང་ཐིག་ལེ་དང༌། མི་གཙང་བའི་རྫས་དང༌། རླུང་གནས་ཚུལ་ལོ། །དང་པོ་རང་གི་རྡོ་རྗེའི་ལུས་འདི་ལ། རྩ་རྒྱས་པར་ཕྱེ་ན། བྱེ་བ་ཕྲག་སུམ་བཅུ་རྩ་གཉིས་དང༌། སྟོང་ཕྲག་བདུན་ཅུ་གཉིས། དེ་ལས་བསྡུས་ན། རྩའི་གཙོ་བོ་སུམ་ཅུ་སོ་གཉིས་སམ། ཡུལ་ཉི་ཤུ་རྩ་བཞི། དེ་ལས་བསྡུས་ན་རྩ་གསུམ། འཁོར་ལོ་ལྔས་འདུས་པ་ཡིན་གསུང༌། འདི་ལ་གཉིས། རྩ་གསུམ་གྱི་གནས་ཚུལ་དང༌། འཁོར་ལོ་ལྔའི་གནས་སོ། །དང་པོ་ལ་གཉིས། ཐུན་མོང་པ་དང༌། ཁྱད་པར་པའོ། །རོམ་རྐྱང་མ་ཀུན་དར་མ། ར་ལ་རས་དྷུ་ཏི་གསུམ། ཡར་སྣ་སྤྱི་གཙུག་དང་སྣ་བུག མར་སྣེ་ལྟེ་འོག་སོར་བཞིར་ཟུག་པ་ཡིན་ཏེ། གནས་ལུགས་སྤྱི་དང་མཐུན། གཉིས་པ་ཁྱད་པར་ནི། གཡས་པ་གཡོན་པ་དབུ་མ་གསུམ། དེ་དག་རེ་རེ་ལ་ཡང༌། དངས་མ། ཤིན་ཏུ་དྭངས་མ༌། སྙིགས་མ་དང་གསུམ་གསུམ་སྟེ་དགུར་གསུངས་སོ། །གཡས་པ་ལོངས་སྐུ། གཡོན་པ་སྤྲུལ་སྐུ། དབུ་མ་ཆོས་སྐུར་ཡེ་ནས་གནས་སོ། གཉིས་པ་སྤྱི་བོ་བདེ་བ་ཆེན་པོ་འཁོར་ལོ། རྩ་འདབ་མ་སུམ་ཅུ་སོ་གཉིས། བཅོམ་ལྡན་འདས་དཔལ་རྣམ་པར་སྣང་མཛད་ཀྱི་ཕོ་བྲང་ཞིང་ཁམས། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག འོད་དཔག་མེད་ཀྱི་ཕོ་བྲང༌། སྙིང་ག་ཆོས་ཀྱི་འཁོར་ལོ་རྩ་འདབ་མ་བརྒྱད། རྡོ་རྗེ་སེམས་པའི་ཕོ་བྲང༌། ལྟེ་བ་སྤྲུལ་པའི་འཁོར་ལོ། རྩ་འདབ་མ་དྲུག་ཅུ་རྩ་བཞི། རིན་ཆེན་འབྱུང་ལྡན་གྱི་ཕོ་བྲང༌། གསང་གནས་བདེ་སྐྱོང་གི་འཁོར་ལོ། རྩ་འདབ་མ་སུམ་ཅུ་སོ་གཉིས། བཅོམ་ལྡན་འདས་དོན་ཡོད་གྲུབ་པའི་ཕོ་བྲང༌། ཞིང་ཁམས་སུ་གདོད་མ་ནས་གནས་སོ། །གཉིས་པ་ཐིག་ལེ་ལ་གཉིས་སྟེ། རྟེན་ཐིག་ལེ། རྟེན་པ་ཐིག་ལེའོ། །དེ་ཡང་རྡོ་རྗེའི་ལུས་འདི་ལ། རྩས་གར་ཁྱབ་རླུང་གིས་ཁྱབ།

རླུང་གིས་གར་ཁྱབ་ཁམས་བྱང་ཆུབ་སེམས་ཀྱི་ཐིག་ལེས་ཁྱབ་ལ། ཁྱད་པར་དུ་སྤྱི་བོའི་སྨན་མཚམས་སུ་ཕ་ལས་ཐོབ་པའི་ཐིག་ལེ་དཀར་པོ་གནས་པ་ཧེ་རུ་ཀ། ལྟེ་བའམ་གསང་གནས་སུམ་ལས་ཐོབ་པའི་ཐིག་ལེ་དམར་པོ་རྗེ་བཙུན་མར་གནས་པ་ལགས་ཏེ། དེ་ལྟར་དཀར་དམར་ཧེ་རུ་ཀ་ཡབ་ཡུམ་དུ་ཡེ་གདོད་མ་ནས་གནས་པའོ། །གསུམ་པ་མི་གཙང་བའི་རྫས་སུམ་ཅུ་སོ་གཉིས། མཁའ་འགྲོ་མ་སུམ་གཉིས་སམ། བདེ་མཆོག་ལྟར་ན་དཔའ་བོ་ཉི་ཤུ་རྩ་བཞི། བདུད་རྩི་རིགས་ལྔ་སྟེ། དྲི་ཆེན་རྣམ་སྣང༌། དྲི་ཆུ་མི་བསྐྱོད་པ། ཁུ་བ་རིན་ཆེན་འབྱུང་ལྡན། རཀྟ་འོད་དཔག་མེད། འདུས་པ་དོན་ཡོད་གྲུབ་པ་ཡེ་གདོད་མ་ཉིད་ནས་གནས་པ་ལགས། བཞི་པ་རླུང་ལ་བཞི་སྟེ། འབྱུང་བའི་རླུང་དང༌། རྣམ་རྟོག་གི་རླུང་ངོ༌། དང་པོ་ལ་གཉིས་ལས་རྩ་བའི་རླུང་དང་ཡན་ལག་མན་ངག་གི་རླུང་ལྔའོ། །དང་པོ་ས་རླུང་ཐུར་སེར་ས་རླུང་གསང་གནས་ན་གནས་པ་སངས་རྒྱས་སྤྱན་མ། མེ་མཉམ་མེ་རླུང་ལྟེ་བ་ན་གནས་པ་གོས་དཀར་མོ། སྲོག་འཛིན་ཆུ་རླུང་སྙིང་ག་ན་གནས་པ་མཱ་མ་ཀི། གྱེན་རྒྱུ་རླུང་གི་མགྲིན་པ་ན་གནས་པ་དམ་ཚིག་སྒྲོལ་མ། ཁྱབ་བྱེད་ནམ་མཁའི་རླུང་སྤྱི་གཙུག་ན་གནས་པ་ཀུན་ཏུ་བཟང་མོ་སྟེ། ཡུམ་ལྔ་ཡེ་ནས་གནས་སོ། །གཉིས་པ་རྒྱུ་བ་མིག རབ་ཏུ་རྒྱུ་བ་རྣ་བ། རྣམ་པར་རྒྱུ་བ་སྣ། ཤིན་ཏུ་རྒྱུ་བ་ལྕེ། ཡང་དག་པར་རྒྱུ་བ་ལུས་བྱིན་ལ་གནས་སོ། །ལྷ་མོ་ལྔའོ། །གཉིས་པ་རྣམ་རྟོག་གི་རླུང་ལ་ཡང་གཉིས་ཏེ། རྩ་བ་དང༌། ཡན་ལག་གོ། དང་པོ་རྩ་བའི་རླུང་ལྔ་ནི། གསང་གནས་སུ་ང་རྒྱལ་བསྐྱེད་པར་བྱེད་པའི་རླུང་རིན་ཆེན་འབྱུང་ལྡན། ལྟེ་བ་འདོད་ཆགས་ཀྱི་རླུང་སྣང་བ་མཐའ་ཡས། སྙིང་གར་ཞེ་སྡང་གི་རླུང་མི་བསྐྱོད་པ། མགྲིན་པར་ཕྲ་དོག་གི་རླུང་དོན་ཡོད་གྲུབ་པ་སྤྱི་བོར་གཏི་མུག་གི་རླུང་རྣམ་པར་སྣང་མཛད་དུ་ཡེ་གདོད་མ་ནས་གནས་པའོ། །གཉིས་པ་མིག་ལ་ཐུགས་རྟོགས་པར་བྱེད་པའི་འཁོར་ལོ་ཞེས་བྱ་བའི་རླང་གནས་ཏེ་གཟུགས་རྡོ་རྗེ་མ།

དེ་བཞིན་དུ་རྣ་བ་ལ་སྒྲ་རྟོག་པར་བྱེད་པའི་འཁོར་ལོ། སྣ་ལ་དྲི་རྟོག་པར་བྱེད་པའི་འཁོར་ལོ། ལྕེ་ལ་རོ་རྟོག་པར་བྱེད་པའི་འཁོར་ལོ། ལུས་ལ་རེག་རྟོག་པར་བྱེདཔའི་འཁོར་ལོ་ཞེས་བྱ་བའི་རླུང་གནས་ཏེ། དེ་དག་ཀྱང་སྒྲ་རྡོ་རྗེ་མ་དྲི་རྡོ་རྗེ་མ། རོ་རྡོ་རྗེ་མ། རེག་རྡོ་རྗེ་མར་ཡེ་གདོད་མ་ན་གནས་སོ། །སྤྱི་དོན་གཉིས་པ་སེམས་དངོས་པོའི་གནས་ལུགས་ནི། །གཉུག་མའི་ཡེ་ཤེས་རྟོག་ཆད་འགྲོ་འོང་སྤྲོས་པའི་མཐའ་ཐམས་ཅད་དང་བྲལ་བ་ཆོས་ཀྱི་སྐུར་ཡེ་གདོད་མ་ཉིད་ན་གནས་ཏེ། ཀྱཻའི་རྡོ་རྗེ་ལས། སེམས་ཅན་རྣམས་ནི་སངས་ཉིད་ཅེས་གསུངས་སོ། །གཞི་དེ་ལྟར་ཡིན་པ་ལ་ཡིན་པར་མ་ཤེས་ནས་འཁྲུལ་པ་ནི། འོན་ཀྱང་གློ་བུར་དྲི་མས་བསྒྲིབས། ཞེས་གསུངས་ཏེ། རྒྱུ་ལྷན་ཅིག་སྐྱེས་པ་མ་རིག་པས་བྱས། རྐྱེན་ལས་རྒྱུ་འབྲས་ལ་རྨོངས་པའི་མ་རིག་པས་བྱས་ནས་ཆགས་སྡང་གི་ཡུལ་དུ་བཟུང་བས་དུག་གསུམ་གྱིས་འཁྲུལ་པའོ། །དེའང་བར་དོ་དང་པོའི་འོད་གསལ་ཤར་བའི་རྗེ་ལ་མ་རིག་པའི་རླུང་གིས་རྩ་བཅིང་ནས་རླུང་གཞན་གྱིས་དེའི་གྲོགས་བྱས་ཏེ་ཡིད་ཀྱི་ལུས་སུ་ལངས་ནས་ཡུལ་སྣ་ཚོགས་ལ་ཆགས་སྡང་དུ་བཟུང་ཞིང༌། མངལ་དུ་འཇུག་པའི་དུས་སུ་བུར་སྐྱེ་ན་མ་ལ་ཆགས་ཤིང་ཕ་ལ་སྡང༌། མོར་སྐྱེ་ན་ཕ་ལ་ཆགས་ཤིང་མ་ལ་སྡང་སྟེ། ཆགས་སྡང་གིས་ཉིང་མཚམས་སྦྱར་ནས་ལས་ཀྱི་ལུས་ལེན་པའོ། །དེའང་སྐྱེ་ཚུལ་གྱི་དབང་དུ་བྱས་ན་དང་པོ་རྩ་གཡས་པས་ཞེ་སྡང་བསྐྱེད་གཡོན་པས་འདོད་ཆགས་བསྐྱེད། དབུ་མས་གཏི་མུག་བསྐྱེད། འཁོར་ལོ་ལྔས་དུག་ལྔའི་སྣོད་ཀྱི་འཇིག་རྟེན་འགྲུབ། ཐིག་ལེ་དབང་དུ་བྱས་ན་དཀར་པོས་ཞེ་སྡང༌། དམར་པོས་འདོད་ཆགས། ཐུན་མོང་དུ་གཏི་མུག་སྐྱེད་དོ། །རླུང་ལྡང་འཇུག་གནས་གསུམ་དུ་འདུ་སྟེ། དེ་ཡང་ཕྱིར་འཕྲོ་བའམ་གཡས་ནས་རྒྱུ་བས་ཞེ་སྡང་བསྐྱེད། ནང་དུ་འཇུག་པའམ་གཡོན་ནས་རྒྱུ་བས་འདོད་ཆགས་བསྐྱེད། ནད་དུ་གནས་པའམ་ཆ་མཉམ་དུ་གཏི་མུག་བསྐྱེད་དོ། །མདོར་སྡུས་ན་གཙོ་བོ་ཆེ་བའི་དབང་དུ་བྱས་ན་ག་རྩ་ས་གཏི་མུག་ཐིག་ལེས་གདོད་ཆགས་རླུང་གིས་ཞེ་སྡང་བསྐྱེད་ཅིང་སེམས་ཉིད་ཉོན་མོངས་དང་ཚད་མར་བཟུང་ནས་ཁམས་གསུམ་འཁོར་བར་འཁྲུལ་ལོ། །དེ་དག་གི་འཁྲུལ་ལུགས་ལ་སོགས་པ་རྒྱས་པ་མན་ངག་སོ་སོར་ཤེས་པར་བྱའོ། །སྤྱི་དོན་གཉིས་པ་འཁྲུལ་པ་དེ་ཉིད་ལམ་དུ་བྱེད་པའི་རིམ་པ་ལ་གཉིས་ཏེ།

སྨིན་པར་བྱེད་པའི་དབང་དང༌། གྲོལ་བར་བྱེད་པ་བསྐྱེད་རྫོགས་གཉིས་སོ། །དང་པོ་དབང་ལ་བཞི་ལས། ལུས་ཆགས་ཚུལ་བྱང་ཆུབ་པ་རྣམ་པ་ལྔ་ལ་བུམ་པའི་དབང་བསྐུར་བས་བསྐྱེད་པའི་རིམ་པ་སྒོམ་པ་དབང༌། གཉིས་པ་དང་གསུམ་པ་བསྐུར་བས་གྲོལ་ལམ་མཚན་བཅས་ཀྱི་རྫོགས་རིམ་བསྒོམ་པ་ལ་དབང༌། བཞི་པ་སྐུར་བས་རྫོགས་རིམ་མཚན་མེད་སྒོམ་པ་ལ་དབང་བའོ། །གཉིས་པ་འགྲོལ་ལམ་ལ་གཉིས་ཏེ་བསྐྱེད་པའི་རིམ་པ་དང་རྫོགས་པའི་རིམ་པའོ། །དང་པོ་ལུས་ཆགས་ཚུལ་བྱང་ཆུབ་པ་ལྔའི་སྦྱོང་བྱེད་དུ་བསྐྱེད་རིམ་བྱང་ཆུབ་པ་ལྔ་ནི། །དེའང་སྭ་བྷ་ཝའི་སྔགས་ཀྱི་སྟོང་པར་བསྒོམ་པ་མི་ཆོས་ཉིད་སྟོང་པ་ཉིད་ལས་བྱང་ཆུབ་པ། སྟོང་པའི་ངང་ལས་ཉི་མའི་གདན་བསྒོམ་པ་གདན་ཉི་ཟླ་ལས་བྱང་ཆུབ་པ། དེའི་སྟེང་དུ་ས་བོན་གྱི་ཡི་གེ་ཧཱུཾ་མཐིང་ནག་བསྒོམ་པ་གསུང་ཡིག་འབྲུ་ལས་བྱང་ཆུབ་པ། དེ་ལས་རྡོ་རྗེ་སྔོན་པོ་ཧཱུཾ་གིས་མཚན་པར་བསྒོམ་པ་ཐུགས་ཀར་ཕྱག་མཚན་ལས་བྱང་ཆུབ་པ། དེ་ཡོངས་སུ་གྱུར་པ་ལས་རང་ཉིད་ཧེ་རུ་ཀ་སྐུ་མདོག་རྒྱན་ཆ་ལུགས་དང་ལྡན་པ། དེའང་བྱང་ཆུབ་སེམས་ལས་སྐྱེས་པ། རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པ་མཚན་ཉིད་བཞི་དང་ལྡན་པ་སྟེ། མདོར་ན་སྐུ་བཞི་ཡེ་ཤེས་ལྔ་བདག་ཉིད་བཅོམ་ལྡན་འདས་རྡོ་རྗེ་འཆང་དུ་བསྒོམ་པར་བྱའོ། །དེ་སྐུ་ཡོངས་སུ་རྫོགས་པ་ལས་བྱང་ཆུབ་པའོ། །དེ་ལྟར་སྦྱང་གཞི་ལུས་ཆགས་ཚུལ་ལ་བྱང་ཆུབ་པ་ལྔའི་སྦྱོང་བྱེད་དུ་བསྐྱེད་རིམ་བྱང་ཆུབ་པ་ལྔ་བསྒོམས་པས་གནས་སྐབས་སུ་རིལ་བུ་དང་མིག་སྨན་ལ་སོགས་པའི་གྲུབ་ཆེན་རྒྱད་ལ་སོགས་པའི་དངོས་གྲུབ་ཐོབ་ཅིང་མཐར་ཐུག་ཧེ་རུ་ཀའི་གོ་འཕང་ཐོབ་པ་ནི་འབྲས་བུ་སྐྱེ་བའི་རིམ་པའོ། །གཉིས་པ་རྫོགས་རིམ་ལ་གཉིས་ཏེ་མཚན་བཅས་དང་མཚན་མེད་དོ། །དང་པོ་ལ་བཞི་སྟེ། རྩ་ལ་རྟེན་པ། ཐིག་ལེ་ལ་བརྟེན་པ། མི་གཙང་བའི་རྫས་ལ་བརྟེན་པ། རླུང་ལ་བརྟེན་པའོ། །དང་པོ་ལ་གཉིས་ཏེ་རྩ་གསུམ་ལ་བརྟེན་པ་དང༌།

འཁོར་ལོ་ལྔ་ལ་བརྟེན་པའོ། །དང་པོ་ལ་གསུམ་སྟེ་གཡོན་པ་ལ་བརྟེན་པ་དང༌། གཡས་པ་ལ་བརྟེན་པ་དང༌། དབུ་མ་ལ་བརྟེན་པའོ། །དང་པོ་རྩ་གཡོན་པ་ལ་བརྟེན་ནས་འདོད་ཆགས་དང་བསྲེ་བ་བསྟན་ནོ། །ན་མོ་གུ་རུ། རྩ་གཡོན་པ་ལ་བརྟེན་ནས། འདོད་ཆགས་དབང་དང་བསྲེ་བ་འདི་ལ་དོན་གསུམ་སྟེ། སྙིགས་མའི་གནད་ལ་བརྟེན་ནས་ཉོན་མོངས་པ་བསྐྱེད་ཅིང་འཁྲུལ་ཚུལ་བརྟེན་པ་དང་ཅིག དེ་ཉིད་བསྲེབས་ཉམས་སུ་ལེན་པའི་རིམ་པ་བརྟེན་པ་དང་གཉིས། གནས་སྐབས་ཀྱི་ཡོན་ཏན་མཐར་ཐུག་གི་འབྲས་བུའི་བྱུང་ཚུལ་བསྟན་པ་དང་གསུམ་མོ། །དེ་ལ་དང་པོ་རྩ་གཡོན་པས་འདོད་ཆགས་བསྐྱེད་པར་བྱེད་པ་ལ། དེའི་གནས་གསུམ་པོ་རེ་རེ་ལའང༌། ཕྱི་ནང་གསང་བ་གསུམ་སྟེ་དགུའོ། །དང་པོ་རྩ་གཡོན་པར་རླུང་སེམས་འདུས་པ་གསང་བའི་རྟེན་འབྲེལ། དེ་ལ་བརྟེན་ནས་སེམས་ཅན་ལ་ཉོན་མོངས་པ་འདོད་ཆགས་སྐྱེ་བ་ནང་གི་རྟེན་འབྲེལ། དེ་ལ་བརྟེན་ནས་ཕྱི་རོལ་བུད་མེད་ལ་སོགས་པ་པ་ཆགས་པ་སྐྱེ་བའི་ཡུལ་ཅིས་ཀྱང་འབྱུང་བ་ཕྱིའི་རྟེན་འབྲེལ་ལོ། །རྟོག་པ་དེ་ཉིད་ནར་ལོན་པའམ། སྟོབས་སུ་གྱུར་པས་སྙིགས་མའི་གནས་སུ་རླུང་སེམས་འདུས་པ་གསང་བའི་རྟེན་འབྲེལ། འདོད་ཆགས་ཀྱི་རྟོག་པ་ཁ་རྒྱུད་ནས་མས་བུ་ཁྲིད་ཀྱི་ཚུལ་དུ་བྱུང་བ་ནང་གི་རྟེན་འབྲེལ། དེ་ནས་བསྟན་ནས་ཐིག་ལེ་འཛག་ཅིང་མདོག་སྔོ་སྐྱ་རོ་ལངས་ཀྱི་གཟུགས་སུ་འགྱུར་པའམ། ཡུལ་བུད་མེད་ལ་སོགས་པའི་དབང་དུ་འགྲོ་བའམ། ཐ་ན་ཡང་བསྐུར་བ་ལ་སོགས་འབྱུང་ཞིང༌། བསོན་མོ་དང་མོ་གདོན་གྱི་གནོད་པ་བྱུང༌། དྲང་བའི་ནད་དྲག་པོ་འབྱུང་བ་ཕྱིའི་རྟེན་འབྲེལ་ལོ། །མཐར་ཡི་དྭགས་ལ་སོགས་པའི་གནས་སུ་སྐྱེ་ཞིང་སྡུག་བསྔལ་དཔག་ཏུ་མེད་པ་མྱོང་བར་འགྱུར་རོ། །གཉིས་པ་རྩ་གཡོན་པ་སྤྲུལ་པའི་སྐུར་ཡེ་གདོད་མ་ནས་གནས་པ་དེ་ངོ་སྤྲད་ནས་ཉམས་སུ་ལེན་པ་གཉིས། ཆགས་ལམ་དང་གྲོལ་ལམ་མོ། །དང་པོ་འདིར་མི་སྟོན། གྲོག་ལམ་ལྔ། ལུས་ཀྱི་འཁྲུལ་འཁོར་དུསཀྱི་གནད་དྭངས་མ་ངོས་བཟུང་བ།

སྙིགས་མའི་རྐྱེན་བསྟན་པ། ཉམས་སུ་བླངས་པའི་ས་མཚམས། དང་པོ་ནི་འདོད་ཆགས་ཅི་ལྟར་སྐྱེས་པའི་འཁྲུལ་འཁོར་དེ་ཉིད་མ་ཞིག་པར་བསྒོམས་ལ། རླུང་སེམས་ཀྱི་རྟེན་འབྲེལ་མི་འཁྱུགས་པའི་དགོས་པའོ། །གཉིས་པ་དུས་ནི་ཡལ་ཤོར་ཉམས་གསུམ་གྱི་དབང་དུ་མ་སོང་བ་སྟེ་འདི་ལ་གསུམ་ཡལ་བ་དང༌། ཤོར་བ་དང༌། ཉམས་པའོ། །དང་པོ་ཡལ་བ་ནི་འདོད་ཆགས་ཀྱི་རྟོག་པ་ཐོལ་གྱིས་སྐྱེས་པ་དེ་དྲན་བས་མ་ཟིན་པས་དེའི་སྟོབས་ཡལ་བའོ། །ཡལ་ན་བསྒོམས་ཀྱང་ཡོན་ཏན་འབྱུང་བར་དཀའ་སྟེ། དཔེར་ན་དགྲ་ཤོར་སྟེང་ར་ཟླ་བྱས་པ་འདྲའོ། །གཉིས་པ་ཤོར་བ་ནི་རྣམ་རྟོག་ཁ་རྒྱུད་ལ་ཤོར་བས་རླུང་སེམས་ནང་ན་མི་གནས་པས། ཡུལ་གྱིས་རྗེས་སུ་ཤེས་པ་འབྲངས་པས། སྙིགས་མའི་སྟོབས་སུ་གྱུར་པས་ཡོན་ཏན་མི་སྐྱེ་བ་སྐྱོན་སྐྱེད་པར་བྱེད། དཔེར་ན་བདུད་རྩི་བུམ་པར་དུག་བླུག་པ་དང་འདྲའོ། །གསུམ་པ་ཉམས་པ་ནི། ཁམས་བྱང་ཆུབ་སེམས་ཀྱི་ཐིག་ལེ་ཉམས་པ་སྟེ། ཡུལ་ལ་རྟོག་པ་ཕྱིར་འཕྲོས་པ་སྟེ། རྟེན་པ་ཐིག་ལེ་ཁ་རྒྱུད་ནས། རྟེན་ཐིག་ལེ་ཉམས་པས་ཡོན་ཏན་སྐྱེ་བའི་རྒྱུ་མེད་དེ། དཔེར་ན་བྲག་སྐམ་ལ་ཆུ་མི་འབྱུང་བ་ལྟ་བུའོ། དེས་ན་ཡལ་ཉམས་ཤོར་གསུམ་གྱི་དབང་དུ་མ་ཤོར་བར་རྟོགས་པ་ནར་ལོན་པ་དུས་ཀྱི་ཚད་དེ། གསུམ་པ་དངས་མ་ངོས་བཟུང་བ་ནི། བདེ་བ་ཡོན་ཏན་གྱི་འབྱུང་གནས་ཞེས་གསུངས་ཏེ། ཕྱི་རོལ་གྱི་ཡུལ་རྐྱེན་ནམ། གཏུམ་མོ་ལ་སོགས་པ་བསྒོམས་པས། བདེ་བའམ་ཆགས་པའི་སྟོབས་ཐོལ་གྱིས་སྐྱེས་པ་དེ་ཡོད་མི་སྤང༌། དེ་ལས་གཞན་པའི་བདེ་བའམ་མེད་པ་མི་བཙལ། སྟེང་དུ་གནམ་སྡིབ། འོག་ཏུ་མཚོ་རྡོལ་ཡང༌། ཅི་ལྟར་སྐྱེས་པའི་བདེ་བ་དེ་ཉིད་ལ་འབྲེལ། བདེ་སྟོང་ལྷན་ཅིག་སྐྱེས་པའི་ཡེ་ཤེས་མངོན་དུ་གྱུར་པ་ནང་གི་རྟེན་འབྲེལ། སངས་རྒྱས་ཀྱི་བསྟན་པ་ལ་བྱ་བ་བརླབས་པོ་ཆེ་བྱས་པ་དང༌། སེམས་ཅན་མང་པོའི་དོན་བྱེད་པ་དང༌། རྡོ་རྗེ་རྣལ་འབྱོར་མ་ལྟ་བུའམ། ཡེ་ཤེས་ཌཱ་ཀི་མས་དངོས་གྲུབ་སྟེར་བ་དང༌།

བྱང་ཆུབ་སེམས་ལས་གྲུབ་པའི་རྫས་འབུལ་བ་དང༌། འདོད་ཆགས་ཅན་གྱི་སེམས་ཅན་སྨིན་གྲོལ་བྱེད་པ་ཕྱིའི་རྟེན་འབྲེལ་ལོ། མཐར་ཐུག་བཅོམ་ལྡན་འདས་འདོད་ཆགས་རྡོ་རྗེའི་ངོ་བོར་སངས་རྒྱས་པའོ། །ན་མོ་རཏྣ་གུ་རུ། རྩ་གཡས་པ་ལ་བརྟེན་ནས་ཞེ་སྡང་འཕོ་བ་དང་བསྲེ་བ་འདི་ལ་གསུམ། སྙིགས་མའི་གནས་ལ་བརྟེན་ནས་ཉོན་མོངས་པ་བསྐྱེད་ཅིང་འཁྲུལ་ཚུལ་དང༌། དེ་ཉིད་བསྲེ་བས་ཉམས་སུ་ལེན་པའི་རིམ་པ་དང༌། གནས་སྐབས་ཀྱི་ཡོན་ཏན་ནམ། མཐར་ཐུག་གི་འབྲས་བུའི་འབྱུང་ཚུལ་ལོ། དེ་ལ་དང་པོ་རྣ་གཡས་པས་ཞེ་སྡང་བསྐྱེད་པར་བྱེད་པ་ལ། དེའི་གནས་གསུམ་པོ་རེ་རེ་ལ་ཡང༌། ཕྱི་ནང་གསང་བ་གསུམ་གསུམ་ཏེ་དགུའོ། །དེ་ལ་དང་པོར་པར་རླུང་སེམས་འདུས་པ་གསང་བའི་རྟེན་འབྲེལ། ཉོན་མོངས་པ་ཞེ་སྡང་གི་རྟོག་པ་འཁྲོ་བ་དང༌། ཚིག་པ་ཟ་བ་བྱུང་ན་ནང་གི་རྟེན་འབྲེལ། ཕྱི་རོལ་ཏུ་གནོད་པ་བསྐྱེལ་བའི་དགྲ་ཅིག་ཅིས་ཀྱང་འབྱུང་བ་ཕྱིའི་རྟེན་འབྲེལ། དེ་ཉིད་ནར་ལོན་ཅིང་སྟོབས་སུ་གྱུར་པས། སྙིགས་མའི་གནས་སུ་རླུང་ནས་འདུས་པའི་གསང་བའི་རྟེན་འབྲེལ་ཞེ་སྡང་གི་རྟོག་པ་རྒྱུན་མི་ཆད་འབྱུང་བ་ནང་གི་རྟེན་འབྲེལ། འཐབ་པ་དང༌། རྩོད་པ་དང༌། འཁྲུག་པ་དང༌། ཁ་མཆུ་ཁ་སྨྲས་ལ་སོགས་པ་འབྱུང་བ་དང༌། བཙན་དང་རྒྱལ་འགོང་བ་ལ་སོགས་པས་གནོད་པ་སྐྱེལ་བ་དང༌། ཚད་ནད་གཟེར་བ་ལ་སོགས་པ་འབྱུང་ཞིང་ཚེ་ཐུང་བ་དང༌། བཀྲ་མི་ཤིས་པ་ལ་སོགས་པ་འབྱུང་བ་ཕྱིའི་རྟེན་འབྲེལ། མཐར་དམྱལ་བའི་གནས་སུ་སྐྱེ་ཞིང་སྡུག་བསྔལ་ཉམས་སུ་མྱོང་བར་འགྱུར་རོ། །གཉིས་པ་རྩ་གཡས་པ་ལོངས་སྤྱོད་རྫོགས་པའི་སྐུར་ཡེ་གདོད་མ་ནས་གནས་པ་དེ་ངོ་སྤྲད་ནས་ཉམས་སུ་ལེན་པ་གཉིས། སྐད་ཅིག་མའི་བསམ་པ་འཕོ་བ་དང༌། རྣམ་པར་སྨིན་པའི་ལུས་འཕོ་བའོ། །དང་པོ་ལ་ལྔ། དུང་དང་འཁྲུལ་འཁོར་འབྱུང་བའི་རླུང་གནད། རྣམ་རྟོག་གི་རླུང་གནད་འཕོ་བ་དང་དངོས། འཕོ་བ་དངོས་ལ་ལྔ། སྙིང་གར་འཕོ་བ། བླ་མར་འཕོ་བ།

མོས་གུས་སུ་འཕོ་བ། བསྐྱེད་རིམ་དུ་འཕོ། ཕྱག་རྒྱ་ཆེན་པོར་འཕོ་བའོ། །དང་པོ་ཞེ་སྡང་སྐྱེས་པའི་ཡུལ་ལ་སྙིང་རྗེ་དྲག་པོ་བསྒོམས་པས། ཞེ་སྡང་རྩ་རླུང་གི་རྟེན་འབྲེལ་གྱིས་གསལ་བའི་ཏིང་ངེ་འཛིན་གྱིས་སྟོབས་སུ་སྐྱེ་སྟེ། སྙིང་རྗེའི་སྟོབས་སུ་འཕོ་བས། དགྲ་དབང་དུ་འདུ་བས་བླ་མ་རྩ་རི་བ་ལྟ་བུའོ། །བླ་མ་ཆོས་སྡིངས་པ་དེ་རྩ་རི་ནས་ཚུར་བྱོན་པའི་དུས་སུ། དམིགས་པ་བ་ཆུང་བ་ལ་སྐོས་པས། རིན་པོ་ཆེ་པས་རེས་ཅིག་བཀའ་བསྐྱོན་བཏང་བས། ཁོང་ལ་ཞེ་སྡང་སྐྱེས་སྟེ། དེའི་རྗེས་ལ་མར་མེ་ཕུགས་སུ་སྙིང་རྗེ་བསྒོམས་པས། དམིགས་པ་བན་གནས། ཆོས་རྗེ་ལ་ཞུས་པས། ཆོས་སྡིངས་པ་ལ་སྙིང་རྗེ་ཀློང་གསུང་ནས་ཀློང་པས་ཕན་པ་ལྟ་བུའོ། །བླ་མར་འཕོ་བ་ནི། བླ་མ་སྨིན་མཚམས་སུ་བསྒོམས་པས། ཞེ་སྡང་གི་གསལ་བདེ། བླ་མར་འཕོ་བས་བླ་མ་ཤིན་ཏུ་གསལ་པོ་འབྱུང་སྟེ། སྐད་ཅིག་མ་བསམ་པའི་རང་གཟུགས་ཡིན་པས། བླ་མའི་སྐུ་གསུང་ཐུགས་ཀྱི་ཡོན་ཏན་རང་གི་རྒྱུད་པ་སྨིན་པ་ལ་ཚེགས་མེད་མོས་གུས་སུ་འཕོ་བ་ན། དཔལ་ནཱ་རོཔས་དཀའ་བ་བཅུ་གཉིས་སྤྱད་པའི་དུས་སུ། རང་གི་ལུས་ལ་ལུས་མོས་གུས་སུ་མ་གཟུང༌། ཞེ་སྡང་ལ་ཞེ་སྡང་དུ་མ་གཟུང༌། ཞེ་སྡང་སྐྱེས་པའི་ཡུལ་ལ་ཡུལ་དུ་མ་བཟུང་པར། བླ་མའི་གསུང་ལ་ནན་ཏན་བྱས་པས་མཆོག་གི་དངོས་ཐོབ་པ་ལྟ་བུའོ། །བསྐྱེད་རིམ་དུ་འཕོ་བ་ནི། ཞེ་སྡང་སྐྱེས་པའི་སྐད་ཅིག་མ་ལ་ཡི་དམ་གྱི་ལྷ་བསྒོམས་པས། ཞེ་སྡང་གི་གསལ་བ་དེ་བསྐྱེད་རིམ་འཕོས་ནས་བསྐྱེད་རིམ་ཤིན་ཏུ་གསལ་པོ་འབྱུང་སྟེ། དེས་ལྷ་འདྲེ་འདུགས་པ་ཅན་ཐམས་ཅད་ཐུལ་བ་དང༌། བསྐྱོན་པ་འདུལ་བ་ལ་སོགས་པའི་མཐུ་དང༌། ནུས་པ་ཐོགས་པ་མེད་པ་འབྱུང་ཞིང༌། དྲག་པོའི་འཕྲིན་ལས་ཐམས་ཅད་འགྲུབ་པར་འགྱུར་ཏེ། ཞོགས་པ་རྡོ་རྗེ་བླ་མ་ལྟ་བུའོ། །ཕྱག་རྒྱ་ཆེན་པོར་འཕོ་བ་ནི། ཞེ་སྡང་གསལ་བ་དེ་ཕྱག་རྒྱ་ཆེན་པོར་མཉམ་པར་གཞག་དེ་ཡང་བདེ་བའི་ངོ་བོ་སྟོང་གསལ་གྱི་ཆ་མི་འདོར་བས།

ངོ་བོ་བདེ་བས་སྡུག་བསྔལ་མཐའ་དག་ལས་གྲོལ་བ། རྣམ་པར་གསལ་བས་ཉམས་སུ་མྱོང་བ། རང་བཞིན་མི་རྟོག་པས་གཟུང་འཛིན་ཐམས་ཅད་ལས་གྲོལ་བའི་ཏིང་ངེ་འཛིན། དྭངས་མ་གསུམ་གྱི་གནད་ཀྱི་སྐྱེ་བར་འགྱུར་རོ། །ངོས་གཟུང་ཞིང་ནང་དུ་མཉམ་པར་གཞག་པས་རྟེན་པ་ཐིག་ལེ་ནང་དུ་གནས་པས། རྟེན་ཐིག་ལེ་སྟོབས་རྒྱས་ནས། ཡོན་ཏན་ཕུན་སུམ་ཚོགས་པ་སྐྱེ་བ་ཚེགས་མེད་དེ། བྱང་ཆུབ་སེམས་དཔའ་དགའ་བྱེད། བླ་མ་ཞུ་ཡས་ལ་སོགསཔའི་གཏམ་རྒྱུད་རྣམས་སུ་གསལ་ལོ། །བཞི་པ་སྙིགས་མའི་སྐྱོན་བསྟན་པ་ནི། རྣམ་རྟོག་གི་འཁོར་ལོ་ཞེས་གསུང་ཏེ། རྩ་རླུང་གི་རྟེན་འབྲེལ་ལ་བརྟེན་ནས། ནང་དུ་བདེ་བའི་སྟོབས་རྒྱས་པའི་དུས་སུ། ནང་དུ་མཉམ་པར་མ་བཞུགས་པས། རྣམ་རྟོག་ཁ་རྒྱུད་པའམ། ཉོན་མོངས་པ་གཞན་གྱིས་བར་བཅད་ན་ཉེས་པའི་སྐྱོན་དཔག་ཏུ་མེད་པ་སྐྱེ་ལ། འདོད་ཆགས་ཁ་རྒྱུད་ལ་ཚུལ་ཁྲིམས་མི་ཐུབ་པ་དང༌། ཡུལ་བུད་མེད་ལ་སོགས་པ་འདོད་ཆགས་ཅན་གྱི་དབང་དུ་འགྲོ་བ་དང༌། ཆུང་ཡང་བསྐུར་བ་ལ་སོགས་པ་འབྱུང་བ་དང༌། བདེ་བ་དེ་ཉིད་ཞེ་སྡང་གིས་བར་བཅད་པ་དེ། རྩ་རླུང་གི་བྱེད་པས་བཀའ་ནའང༌། གནས་སྐབས་ཀྱི་རྐྱེན་ལ་རྟེན་ནས་ཞེ་སྡང་སྐྱེ་བར་འགྱུར་ན། ཁ་མཆུ། ཁ་སྨྲས་དང་འཁྲུག་རྩོད་ལ་སོགས་པ་འབྱུང་ཞིང༌། མཐར་གྲིར་འཆི་བར་འགྱུར་རོ། །གཏི་མུག་གིས་བར་ཆད་པའང། ཤེས་རབ་ཆུང་ཞིང་བློ་རྨོངས་པའམ། མཛེ་ནད་ལ་སོགས་པ་འབྱུང་ཞིང༌། གཏི་མུག་ཅན་གྱི་དབང་དུ་འགྲོ་ཞིང༌། གཞན་ཡང་ང་རྒྱལ་དང་ཕྲ་དོགས་ལ་སོགས་པ་གང་གིས་བར་བཅད་ཀྱང༌། དེ་དང་དེའི་ལག་རྗེས་མ་འདྲེས་པ་སོ་སོར་འབྱུང་ཞིང༌། ཕྱི་ནང་གསང་གསུམ་གྱི་རྟེན་འབྲེལ་འགྲིག་ཚུལ་ལ་བརྟེན་ལ་ནས། གནས་སྐབས་དང་མཐར་ཐུག་ཏུ་བསྐྱེད་པར་བྱེད་ཅིང༌། འཁོར་བའི་སྡུག་བསྔལ་འབའ་ཞིག་ཉམས་སུ་མྱོང་བར་བྱེད་པས། རྒྱུའི་དུས་སུ་ཉོན་མོངས་པའི་ལས་མ་གོས་པར་བྱའོ། །ལྔ་པ་སྙིགས་མ་ལམ་དུ་བྱེད་པ་ནི། ཉམས་སུ་བླངས་པའི་ཐབས་ལ་མཁས་པར་བྱའོ།

ཅེས་པ་གསུངས་པས་གོང་གི་ཏིང་ངེ་འཛིན་དེ་ཉོན་མོངས་པས་བར་བཅད་པའམ། རྟོག་པ་གཞན་དུ་ཁ་རྒྱུད་ན། ལམ་དུ་བྱེད་པ་ནི། འཁྲུལ་འཁོར་དེ་ཉིད་མ་ཞིག་པར་ཉོན་མོངས་པ་དེ་ལམ་དུ་བཏང་སྟེ། དུས་ཉོན་མོངས་ནམ་སྐྱེས་པའི་དུས། ཐབས་ལུས་ངག་ཡིད་གསུམ་ཅིག་ཏུ་འགྲིལ་བ་ལམ་དུ་ཐེངས་པའི་ཚད། ཉོན་མོངས་པ་ཞི་ནས། ཉོན་མོངས་པའི་ཟུག་ཏུ་དེ་བདེ་བར་འགྱུར་རོ། །དེ་ནས་བྱང་ཆུབ་མཆོག་ཏུ་སེམས་བསྐྱེད་པས། རྩ་རླུང་ཐིག་ལེ་ཐམས་ཅད་བྱང་ཆུབ་ཀྱི་ཐིག་ལེར་འགྱུར་བས། ལུས་དང་སྣང་བ་ཐམས་ཅད་བྱང་ཆུབ་སེམས་ཀྱི་དཀྱིལ་འཁོར་འབའ་ཞིག་ཏུ་འཆར་བ་ཡིན་གསུང༌། དེ་ལས་སྐྱེས་པའི་འདོད་པའི་ལྷ་མཚན་ཉིད་བཞི་དང་ལྡན་པ། རྒྱན་ཆ་ལུགས་མ་ཚང་བ་མེད་པ། ཤིན་ཏུ་གསལ་བར་བསྒོམས་པས། རྒྱན་དང་ཆ་ལུགས་ཐམས་ཅད་འབྲས་བུའི་དུས་སུ། ཕྲིན་ལས་སུ་གྲུབ་པ་ཡིན་གསུང༌། དེ་ནས་སྙིང་གི་དབུས་སུ་བླ་མ་དམ་པ་ཆོས་ཀྱི་སྐུ། རྡོ་རྗེ་འཆང་དུ་བསྒོམས་པས། རིགས་མི་འགྱུར་བ་ཡིན་གསུང༌། ཕྱག་རྒྱ་ཆེན་པོ་བསྒོམས་པས། འཁོར་འདས་ཐམས་ཅད་དུ་བྱེད་པ་ཡིན། བསྔོ་བ་བྱས་པས་མི་ཟད་པ་རྒྱན་གྱི་འཁོར་ལོ་འབྱུང་བ་ཡིན་གསུང༌། གསུམ་པ་དེ་ལྟར་ཉམས་སུ་བླང་ཞིང་གནད་དུ་བསྣུན་པས། དྭངས་མའི་གནས་སུ་ཕྱི་ནང་གསང་གསུམ་གྱི་རྟེན་འབྲེལ་འགྲིག་པས། དྭངས་མའི་གནས་སུ་རླུང་སེམས་འདུས་པ་གསང་བའི་རྟེན་འབྲེལ། བདེ་བའི་ཉམས་བཟང་པོ་ཚེར་མ་ཟུག་པ་ཚུན་བདེ་བར་འཆར་བའི་སྟོབས་སྐྱེ་བ་ནང་གི་རྟེན་འབྲེལ། དེ་ལ་བརྟེན་ནས་བཀུར་པ་ལ་སོགས་པ་ཞི་བ་དང༌། ཚེ་རིང་བ་དང༌། ནད་མེད་པ་དང༌། བཀྲ་ཤིས་དང་བདེ་ལེགས་དཔག་ཏུ་མེད་པ་འབྱུང་བ་དང༌། ལྷ་མོ་ཀླུ་མོ་ལ་སོགས་པ་རང་གི་དགོས་པ་བསྒྲུབས་པ་དང༌། འདོད་ཆགས་ལ་སོགས་ལས་གྲུབ་པའི་རྫས་འབུལ་བ་དང༌། འདོད་ཆགས་ཅན་གྱི་འཁོར་འདུ་བ་ལ་སོགས་ཕྱིའི་རྟེན་འབྲེལ་ལོ། །དེ་ལྟ་བུའི་ཏིང་ངེ་འཛིན་ལ་མཉམ་པར་བཞག་ཅིང་ལྔ་ལྡན་གྱིས་ཁྱད་པར་དུ་བྱས་ནས་མོས་གུས་ཀྱིས་བོགས་སྟོན་ན་ཤིན་ཏུ་དངས་མའི་གནས་སུ་རླུང་གནས་སུ་རླུང་སེམས་འདུས་པ་གསང་བའི་རྟེན་འཕོས་པས།

བསལ་སྟོང་གཉིས་སུ་མེད་པའི་ཏིང་ངེ་འཛིན་རྒྱུད་ལ་སྐྱེ་བ་ལ་ཚེགས་མེད་དེ། བླ་མ་བྲག་མཁར་བ་ལ་རླུང་ལོག་བྱུང་བ་ལ་དམིགས་པ་ལ་སོགས་པ་ཅི་བྱས་ཀྱང་མ་ཕན་པ་ལ། རེས་ཅིག་ཆོས་རྗེའི་ཞལ་ནས། ཁྱོད་རང་མཚམས་གྱིས། རྐྱེན་ཅི་བྱུང་ཡང་མཚམས་མ་བཀྲོལ་གསུང་ནས། མཚམས་བྱས་པས། ཆོས་རྗེས་ཞག་འགའ་ནས་ཉེ་གནས་གཏང་ནས་བྲག་མཁར་པ་ལ་རྡོ་ཆར་ཕོབ་ཁ་ངན་བསོ་གསུངས་ནས་དེ་ལྟར་བྱས་པས། ཁོང་ཞེ་སྡང་དྲག་པོ་སྐྱེས་ནས་འཐབ་མོ་བྱ་དགོས་སྙམ་ནས། ཕྱིར་དོན་ཚད་ཙམ་ན། ཆོས་རྗེའི་གསུང་དྲན་ནས་དེ་རང་དུ་ཕྱག་རྒྱ་ཆེན་པོ་བསྒོམས་པས། དེ་ཉིད་དུ་སྒོམ་རོ་ཅིག་རྟོགས་པ་ལྟ་བུའོ། །མདོར་ན་དགེ་སྦྱོར་གང་དང་བསྲེས་ཀྱང༌། གསལ་བའི་སྟོབས་ཆེན་པོས་སྒོམ་རོ་ཅིག་སྐྱེས་ཏེ། གཡས་པ་གསལ་བ་བསྐྱེད་པའི་རྩ། དེའི་ནང་ན་ཕ་ལས་ཐོབ་པའི་ཐིག་ལེ་དཀར་པོ་གནས་པའི་ཐོག་ཏུ་རླུང་སེམས་འདུས་པས། བོགས་ཆེན་པོ་འབྱུང་བ་ལ་ཚེགས་མེད་གསུང༌། གཉིས་པ་རྣམ་པར་སྨིན་པའི་ལུས་འཕོ་བ་ནི། ལ་སོགས་སུ་གསལ་ལོ། །གསུམ་པ་གནས་སྐབས་ཀྱི་ཡོན་ཏན། མཐར་ཐུག་གི་འབྲས་བུའི་བྱུང་ཚུལ་ནི། གོང་ལྟར་ཉམས་སུ་བླངས་པས། དྭངས་མའི་གནས་སུ་རླུང་སེམས་འདུས་པ་གསང་བའི་རྟེན་འབྲེལ། གསང་བའི་ཡོན་ཏན་དང་པོ་སྐྱེ་བ་ནང་གི་རྟེན་འབྲེལ། འཁྲུག་རྩོད་ལ་སོགས་པ་ཞི་བ་དང༌། ཞེ་སྡང་ལས་གྲུབ་པའི་རྫས་འབུལ་བ་དང༌། མཐུ་དང་ནུས་པ་ཐོགས་པ་མེད་པ་དང༌། དགྲའམ་ཞེ་སྡང་ཅན་གྱི་འཁོར་འདུ་བ་དང༌། ལྷ་དབང་ཕྱུག་ཆེན་པོའམ། མགོན་པོ་ལྟ་བུས་སྟོང་གྲོགས་བྱེད་པ་ཕྱིའི་རྟེན་འབྲེལ་ལོ། །གསལ་བའི་ཏིང་ངེ་འཛིན་དེ་ཉིད་མོས་གུས་ཀྱིས་བོགས་བཏོན། ལྔ་ལྡན་གྱིས་ཁྱད་པར་དུ་བྱས་པས། ཤིན་ཏུ་དྭངས་མའི་གནས་སུ་རླུང་སེམས་འདུས་པ་གསང་བའི་རྟེན་འབྲེལ། གསལ་སྟོང་གཉིས་སུ་མེད་པའི་ཡེ་ཤེས་མངོན་དུ་གྱུར་པ་ནང་གི་རྟེན་འབྲེལ། དགྲའམ་ཞེ་སྡང་ཅན་གྱིས་སེམས་ཅན་སྨིན་གྲོལ་བྱེད་པ་དང༌།

རྫུ་འཕྲུལ་ཡ་མ་ཟུང་དཔག་ཏུ་མེད་པ་སྟོན་པ་དང༌། མངོན་པར་ཤེས་པ་འཆར་བ་དང༌། དགྲ་འདྲེ་གདུག་པ་ཅན་རྣམས་འདུལ་ཅིང༌། ཟིལ་གྱིས་གནོན་པ་དང༌། དཔལ་ཕྱག་ན་རྡོ་རྗེ་ལ་སོགས་པ་དཔའ་བོ་རྣམས་ཀྱིས་བྱིན་གྱིས་རློབ་པའི་ཕྱིའི་རྟེན་འབྲེལ་ལོ། །མཐར་ཐུག་གི་འབྲས་བུ་ཞེ་སྡང་རྡོ་རྗེར་སངས་རྒྱས་པའོ། །གཞན་ཡང་དེ་དག་གི་མན་ངག་ཉམས་ལེན་རྣམས། ཆོས་རྗེ་རིན་པོ་ཆེ་དང༌། ཞང་རིན་པོ་ཆེ་དང༌། ལོ་རོ་ཆུང་ཁྱེར་ལ་སོགས་པའི་གཏམ་རྒྱུད་རྣམས་སུ་གསལ་ཞིང༌། རྒྱབ་ཆོས་རྣམས་སུ་ཤེས་པར་བྱའོ། །ཞེ་སྡང་འཕོ་བ་དང་བསྲེ་བའི་མན་ངག་རྫོགས་སོ། །གཉིས་པ་རྣམ་པར་སྨིན་པའི་ལུས་འཕོ་བ་ལ་གཉིས་སྦྱང་བ་དང༌། ལས་ལ་སྦྱར་བའོ། །དང་པོ་ནི་དབེན་པའི་གནས་སུ་བདེ་བའི་སྟེན་ལ་བསམ་གཏན་གྱི་ཡན་ལག་ལྔས་གནས་ལ། སྐྱབས་འགྲོ་སེམས་བསྐྱེད་སྔོན་དུ་སོང་བས། ལུས་ཡི་དམ་གྱི་ལྷར་བསྒོམས། རྩ་དབུ་མ་དང༌། འཁོར་ལོ་གསལ་བཏབ། དེ་ནས་མདུན་གྱི་ནམ་མཁའ་གདན་བཞི་རྩེགས་ཀྱི་སྟེང་དུ། རང་གི་རྩ་བའི་བླ་མ་དེ་ངོ་བོ་བླ་མ་དམ་པ། རྣམས་པ་དཔལ་ཧེ་རུ་ཀ། རང་བཞིན་ཆོས་ཀྱི་སྐུ། རྒྱན་ཆ་ལུགས་པ་དང་ལྡན་པ་གསལ་བར་བསྒོམ། དེའི་མཐའ་ན་ཕར་ལ་གནས་གསུམ་གྱི་དཔའ་བོ་དང་མཁའ་འགྲོ་ཐམས་ཅད། སྤྲིན་གྱི་ཕུང་པོ་བཞིན་དུ་ཐིག་ལེ་བཞུགས་པར་བསམས། དེ་ལ་ཕྱི་ནང་གསང་གསུམ་གྱི་མཆོད་པས་མཆོད། ལུས་ལོངས་སྤྱོད་ཐམས་ཅད་ལྟོས་པ་མེད་པར་འབུལ། དེ་ནས་རྩ་དབུ་མའི་མར་སྣ་གསང་གནས་བདེ་སྐྱོང་གི་འཁོར་ལོ་རླུང་གི་དལ་གཡོ་བ་དང་བཅས་པ་བསམ། དེའི་སྟེང་དུ་ཉི་མའི་དལ། དེའི་སྟེང་དུ་རང་གི་རྣམ་པར་ཤེས་པའི་ངོ་བོ་རྗེ་བཙུན་རྡོ་རྗེ་རྣལ་འབྱོར་མ་མཚོན་གང་པའམ། སོར་བཞི་ལ་སོགས་པ་ཡིད་དང་མཐུན་པ་རྒྱན་ཆ་ལུགས་དང་ལྡན་པ་ཅིག་བསམ། དེ་ནས་མཁའི་དཔའ་བོ་དཔའ་མོ་རྣམས་ཀྱི་མཇའི་ཚོགས་ཚོགས་འཁྲུག་པ་དང༌། སྤོས་ཀྱི་ངད་ལྡན་པ་དང༌། མེ་ཏོག་གི་ཆར་འབེབས་པ་དང༌། རོལ་མོའི་སྒྲ་སྒྲོགས་པ་ལ་སོགས་པའི་ཆོ་འཕྲུལ་དཔག་ཏུ་མེད་པ་བསྟན་པས་གསང་གནས་ཀྱི་རྗེ་བཙུན་མ་བ་དན་རླུང་གིས་དལ་དང་བཅས་པ་གཡོ་ཞིང་བསྐྱེད་དེ།

འགུལ་ཞིང་ལྡེག་པ་དང༌། གསང་གནས་ནས་རིན་ཆེན་མཁའ་འགྲོ་རྣམས་ཀྱིས། རྩ་དབུ་མའི་ནང་ན་ཡར་ལ། ཡེངས་ཀྱིས་བཏིག་ནས་ལྟེ་བ་སྤྲུལ་པའི་འཁོར་ལོའི་དབུས་སུ་རྩན་གྱིས་བྱོན་པར་བསམ་ལ། འོག་རླུང་ལན་གསུམ་མཐེན། ཡང་གོང་གི་མཁའ་འགྲོ་མ་རྣམས་ཀྱིས་རོལ་མོའི་སྒྲ་ལ་སོགས་པའི་ཆོ་འཕྲུལ་གོང་ལྟར་བསྟན་པས། སྙིང་ག་ནས་རྡོ་རྗེ་མཁའ་འགྲོ་མ་རྣམས་ཀྱིས་རྩ་དབུ་མའི་ནང་ན་ཡར་ལ་ཡེངས་ཀྱིས་བཏེག་ནས། མགྲིན་པ་ལོང་སྤྱོད་ཀྱི་འཁོར་ལོའི་དབུས་སུ་རྩེན་གྱིས་བྱོན་པར་བསམས་ལ་འོག་རླུང་ལན་གསུམ་འཐེན། ཡང་དཔའ་བོ་མཁའ་འགྲོ་རྣམས་ཀྱི་གང་ལྟར་བྱས་པས། མགྲིན་པ་ནས་ལས་ཀྱི་མཁའ་འགྲོ་མ་རྩ་དབུ་མའི་ནང་ན་ཡར་ཡེངས་ཀྱིས་བཏེགས་ནས། སྤྱི་བོ་བདེ་ཆེན་གྱི་དབུས་སུ་རྩེན་གྱིས་བྱོན་པར་བསམ་ལ། འོག་རླུང་ལན་གསུམ་འཐེན། དེ་ནས་ཡང་མགྲིན་པ། སྙིང་ག། ལྟེ་བ་རྣམས་སུ་ཕྱིར་དབབ། ཐུན་མཚམས་སུ་རྗེ་བཙུན་མ་གསང་གནས་ན། རྡོ་རྗེ་རྒྱ་གྲམ་གྱི་སྟེང་བ་ལ་བཞུགས་པར་བསམས་ལ། ཕྱག་རྒྱ་ཆེན་པོ་ངང་ལ་མཉམ་པར་བཞག་གོ། །རྗེས་དགེ་བའི་རྩ་བ་བསྔོ་བ་བྱ། དེ་ལྟར་ཁུག་པ་ཉེར་ཅིག་གམ། བརྒྱ་རྩ་བརྒྱད་ལ་སོགས་པ་བསྒོམས་པས་སྣང་བ་ལ་རོལ་མོའི་སྒྲ་དང༌། སྤོས་ཀྱི་ངང་ལ་སོགས་པ་དང༌། མངོན་སུམ་དུ་བྱུང་ན་འབྱོངས་པའི་ཚད་དོ། །གཉིས་པ་ལས་ལ་སྦྱར་བ་ནི། ཕྱི་ནང་གསང་གསུམ་གྱི་འཆི་ལྟས་ཚང་བ་དང༌། དཀོན་མཆོག་གསུམ་ལ་མཆོད་པ། དཔའ་བོ་མཁའ་འགྲོ་དང་མཆེད་གྲོགས་ལ་གཏོར་ཚོགས་ཀྱིས་མཉེས་པར་བྱས་ལ། བླ་མ་དང་དཔའ་བོ་མཁའ་འགྲོ་གོང་ལྟར་བསམས། རྗེ་བཙུན་མ་ལྟེ་བ་མགྲིན་པ་སྙིང་ག་རྣམས་སུ་རིམ་གྱིས་བྱོན་པར་བསམས་ལ། མགྲིན་པ་ཕྱི་དབུགས་ཆད་ལ་ཁད་ཀྱིས་བར་དུ་སྡད། དེ་ནས་མགྲིན་པའི་མཁའ་འགྲོ་མ་རྣམས་ཀྱིས་མགྲིན་པ་ནས་སྤྱི་བོར་གདན་དྲངས། སྤྱི་བོ་ནས་སངས་རྒྱས་མཁའ་འགྲོ་མ་རྣམས་ཀྱིས། བླ་མའི་ཐུགས་ཀར་གདན་དྲངས། བླ་མ་དང་རྗེ་བཙུན་མར་རང་སེམས་གསུམ་དབྱེ་བ་མེད་པ་དེ།

གནས་གསུམ་གྱི་དཔའ་བོ་མཁའ་འགྲོ་རྣམས་ཀྱིས་མེ་ཏོག་གི་ཆར་ཕབ། འཇའ་ཚོན་འཁྲུགས། སྤོས་ཀྱི་ངད་ཀྱི་ངད་ཆིལ་ལེ། རོལ་མོའི་སྒྲ་ཁྲོལ་ལེ། བདེ་ཆེན་མཁའ་སྤྱོད་དུ་གཤེགས་པར་བསམས། དེས་རྡོ་རྗེ་འཆང་གི་དྲུང་དུ་བླ་མ་དང་གཉིས་སུ་མེད་པར་སངས་རྒྱའོ། །ཨྀཐི། རྗེ་བཙུན་མར་པའི་སྲས་ཅིག། རྩེ་ཆུང་ལ་མདའ་ཕོག་པས་འཕོ་བ་འདི་མཛད་པས་ཐོད་པ་འཐེབ་གང་བ་ཅིག་ཡར་ནས། ནམ་མཁའ་ཐམས་ཅད་འཇའ་ཡིས་འཁྲིགས་པ་བྱུང་སྐད་དོ། །ན་མོ་རཏྣ་གུ་རུ། རྩ་དབུ་མ་ལ་བརྟན་ནས་གཏི་མུག་འོད་གསལ་དང་བསྲེ་བ་འདི་ལ་གསུམ། སྙིགས་མས་ཉོན་མོངས་བསྐྱེད་ཅིང་འཁྲུལ་ཚུལ་དང༌། དེ་ཉིད་བསྲེ་བའི་ཉམས་སུ་བླང་བའི་རིམ་པ་དང༌། གནས་སྐབས་ཀྱི་ཡོན་ཏན་མཐར་ཐུག་འབྲས་བུའི་བྱང་ཚུལ་བསྟན་པའོ། །དེ་ལ་དང་པོ་རྩ་དབུ་མའི་གཏི་མུག་བསྐྱེད་ལ། དེའི་གནས་གསུམ་པོ་རེ་རེ་ལའང༌། ཕྱི་ནང་གསང་བ་གསུམ་གསུམ་སྟེ་དགུ་བའོ། །དེ་ལ་རྩ་དབུ་མར་རླུང་སེམས་འདུས་པ་གསང་བའི་རྟེན་འབྲེལ། ཉོན་མོངས་པ་གཏི་མུག་གི་རྣམ་པར་རྟོག་པ་སྐྱེ་ཞིང༌། ཁམས་མི་བདེ་བ་དང༌། ཤེས་པ་མི་གསལ་བ་ལ་སོགས་པ་འབྱུང་བ་ནང་གི་རྟེན་འབྲེལ། བྱོལ་སོང་ལ་སོགས་པ་གཏི་མུག་ལས་གྲུབ་པའི་རྫས་ཀྱི་དངོས་པོ་རྣམས་འབྱུང་ཞིང༌། མི་མཐུན་པའི་ཕྱོགས་འབའ་ཞིག་འབྱུང་ཕྱིའི་རྟེན་འབྲེལ་ལོ། །དེ་ཉིད་སྟོབས་རྒྱས་པས་སྙིགས་མའི་གནས་སུ། རླུང་སེམས་འདུས་པ་གསང་བའི་རྟེན་འབྲེལ། ཉོན་མོངས་པ་གཏི་མུག་རྟོགས་པ་ཁ་རྒྱུད་དུ་འབྱུང་ཞིང༌། ཤེས་པ་རྨུག་པ་དང་གཉིད་ཆེ་བ་ལ་སོགས་པ་འབྱུང་བ་ནང་གི་རྟེན་འབྲེལ། ཤེས་པ་དང་ཆུང་བ་དང་དབང་པོ་མི་གསལ་བ་དང༌། གཏི་མུག་ཅན་གྱི་དབང་དུ་འགྲོ་བ་དང༌། ཀླུ་དང་ས་བདག་ལ་སོགས་པས་གནོད་པ་བསྐྱེལ་བ་དང༌། མཛེ་ནད་དྲག་པོ་འབྱུང་བ་ཕྱིའི་རྟེན་འབྲེལ། མཐར་བྱོལ་སོང་ལ་སོགས་པའི་གནས་སུ་བསྐྱེལ་ཞིང་སྡུག་བསྔལ་དཔག་ཏུ་མེད་པ་འབྱུང་ངོ༌། །གཉིས་པ་དེ་ཉིད་བསྲེ་བས་ཉམས་སུ་བླང་བའི་རིམ་པ་ནི།

དབུ་མ་ཆོས་ཀྱི་སྐུར་ཡེ་གདོད་མ་ནས་གནས་པ་དེ་ངོ་སྤྲད་ནས། ལམ་ཉམས་སུ་ལེན་པའི་རིམ་པ་ལ་གཉིས། སྔོན་དུ་འགྲོ་བ་དང༌། དངོས་གཞིའོ། །དང་པོ་ལ་གསུམ། རྫས་དང་དགེ་སྦྱོར་དང༌། སྤྱོད་ལམ་གྱི་སྔོན་དུ་འགྲོ་བའོ། །རྫས་ཀྱི་སྔོན་འགྲོ་ཚིལ་ཆེན་གྱི་མར་མེ་བལྟམས། མི་ཤས་རྒྱན་པའི་གཏོར་མ་བཤམ། དགེ་སྦྱོར་གྱི་སྔོན་འགྲོ་གཏུམ་མོའི་ཁྲིད་སྒོམ། སྤྱོད་ལམ་གྱི་སྔོན་འགྲོ། རབ་ཞག་བདུན༌། འབྲིང་ཞག་ལྔ། ཐ་མ་ཞག་གསུམ་གཉིད་བཅག་གོ །དུས་གནད་གཞན་དང་མཐུན། དངོས་བཞི་ལ་བཞི། དང་པོ་ལྟེ་བ་བླ་མ་ཧེ་རུ་ཀ་ཉི་མ་འབུམ་གྱི་གཟི་བརྗིད་ཅན། འོད་གསལ་གྱི་ཁྲིད་དང་མཐུན། ཟིན་པའི་རྟགས་ཡིན་མཚན་མེད་པར་འབྱུང་ངོ༌། །གཉིས་པ་གོང་གི་བླ་མ་སྙིང་གར་བསྒོམས་པ་ལས་ཡེ་ཤེས་ཀྱི་མེ་བྱུང་བས་རང་གི་ནང་གི་ནང་གྲོལ་ཐམས་ཅད་ཚིག་པར་བསམ། དེ་ནས་ཕྱིར་ལ་ཇེ་ཆེར་འབར། ལུས་དང་གནས་ཁང་དང༌། ཡུལ་ཁམས་དང༌། ཕྱི་སྣོད་ནང་བཅུད་ཐམས་ཅད་རིམ་གྱིས་ཚིག་ནས། སྣང་སྲིད་ཐམས་ཅད་མེའི་རང་བཞིན་དུ་དམར་ལམ་མེ་བ་ལ་སེམས་བཟུང༌། དེ་ཉིད་གཉིད་ཁུང་དུ་འདྲོངས་ན་ཟིན་པའི་རྟགས་སོ། །གསུམ་པ་ནི་བླ་མའི་སྐུ་ལས་འོད་འཕྲོས་པས། རྒྱུད་པའི་བླ་མ་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཚུར་བྱོན། བླ་མ་ལ་ཐིམ། དེ་དག་གི་ཐུགས་དང༌། བླ་མའི་ཐུགས་གཉིས་སུ་མེད་པའི་ཡེ་ཤེས་དང༌། རང་གི་སེམས་གཉིས་སུ་མེད་པ་ཕྱག་རྒྱ་ཆེན་པོའི་ངང་ནས་དྲན་པས་བཟུང༌། དེ་གཉིད་གུང་དུ་འདྲོངས་ན་ཟིན་པའི་རྟགས་སོ། །བཞི་པ་ནི། རྦ་རླབས་ཅིག་བརྩིར་འཕར་རྩ་རྣམས་མནན་ལ། སྙིང་པདྨ་སྔོན་པོ་འདབ་མ་བཞི་པའི་དབུས་སུ། ཐུགས་ཀྱི་ངོ་བོ་ཧཱུཾ་མཐིང་ནག་འོད་དང་བཅས་པའི་མཐའ་མར། ཨ་ནུ་ཏ་ར་བཀོད་ལ་སེམས་གཟུང༌། ཡང་ན་གའུ་ཁ་སྦྱོར་གྱི་ནང་དུ། གོང་གི་ཡི་གེ་ལྔ་བཀོད་ལ་སེམས་གཟུང་བས། རྒྱུད་བསྲུངས་ཌཱ་ཀི་མ་རྣམས་འཁོར། རྟག་ཏུ་འཇིགས་པ་དྭངས་པའི་སྣང་བ་འབྱུང་བ།

དེ་ལ་ཡང་སྙིང་རུས་ཆེན་པོས་ཉམས་སུ་བླངས་པས་འོད་གསལ་ཟིན་པ་ལ་ཚེགས་མེད་པ་ལགས། འོད་གསལ་ཟིན་པ་ལ་གཉིས། ཉམས་ཀྱི་འོད་གསལ་དང་རྟོགས་པའི་འོད་གསལ་ལོ། །ཉམས་ཀྱིས་འོད་གསལ་ཟིན་ནི་ཉིན་པར་གྱི་ཕྱག་རྒྱ་ཆེན་པོ་ཚུར་དྲངས། ཉིན་པར་མཚན་མོའི་འོད་གསལ་ཚུར་དྲངས་ལ། ཟུང་འཇུག་ཏུ་བསྒོམས། གསུམ་པ་འབྲས་བུ་ལ། གནས་སྐབས་དང་མཐར་ཐུག་གོ། དང་པོ་ནི་དེ་ལྟར་ཉམས་སུ་བླངས་པས། དྭངས་མའི་གནས་སུ་རླུང་སེམས་འདུས་པ་གསང་བའི་རྟེན་འབྲེལ། རྣམ་པར་མི་རྟོགས་པའི་ཉམས་བཟང་བ་སྐྱེ་བ་ནང་གི་རྟེན་འབྲེལ་དེས་གཏི་མུག་ཅན་གྱི་སེམས་ཅན་དབང་དུ་འདུ། གཏི་མུག་ལས་གྲུབ་པའི་རྫས་འབུལ་བ་དང༌། ཀླུའི་རྒྱལ་པོ་སོལ་མ་མེད་ལ་སོགས་པ་རྣམས་ཀྱིས་དགོས་པ་བསྒྲུབ་པ་ལ་སོགས་པ་ཕྱིའི་རྟེན་འབྲེལ་ལོ། །མི་རྟག་པ་དེ་ཉིད་མོས་གུས་ཀྱིས་བོགས་གཏོན་ནས་ལྔ་ལྡན་གྱིས་གནད་དུ་བསྣུན་པས། ཤིན་ཏུ་དྭངས་མའི་གནས་སུ་རླུང་སེམས་འདུས་པ་གསང་བའི་རྟེན་འབྲེལ་ལོ། །རིག་སྟོང་འཕོ་འགྱུར་མེད་པའི་ཏིང་ངེ་འཛིན་རྣམ་པར་མི་རྟོག་པའི་ཡེ་ཤེས་ཕྱག་རྒྱ་ཆེན་པོ་མངོན་དུ་གྱུར་པ་ནང་གི་རྟེན་འབྲེལ་འོད་གསལ་དོན་དམ་པའི་མ་ཤེས་རབ་ཤར་ན། ཆོས་སྤྱི་དང་རང་གི་མཚན་ཉིད་ལ། མཁས་པར་གྱུར་པ་དང༌། གཏི་མུག་ཅན་གྱི་སེམས་ཅན་སྨིན་གྲོལ་བྱེད་པ་དང༌། བཅོམ་ལྡན་འདས་རྡོ་རྗེ་འཇིགས་བྱེད་ལྟ་བུས་བྱིན་གྱིས་བརློབས་པ་ལ་སོགས་པ། གཏི་མུག་བྲལ་འབྲས་ཀྱི་ཡོན་ཏན་དཔག་ཏུ་མེད་པ་འབྱུང་བ་ཕྱིའི་རྟེན་འབྲེལ་ལོ། །མཐར་ཐུག་གི་གཏི་མུག་རྡོ་རྗེའི་ངོ་བོར་སངས་རྒྱས་བར་འགྱུར་རོ། །ཆོས་རྗེ་རིན་པོ་ཆེས་དགེ་བཤེས་ཤེས་རབ་གྲགས་པ་ལ་གདམས་པ་འདི་གནད་ནས་ཁོང་གིས་བསྒོམས་པས། ཞག་གཉིས་ན་འོད་གསལ་ཟིན་པས་ཁོང་ཧ་ལས་པ་བྱང་གསུང་གཏི་མུག་དང་ནི་ཞེ་སྡང་གཉིས། དབུ་མ་དང་ནི་འོད་གསལ་ལ། གནས་དང་འགྱུར་བའི་ཁྱད་པར་གྱིས། འགྲོ་ལྡོག་བླ་མའི་ཞལ་ལས་ཤེས།

ཡང་ཞལ་སྔ་ནས་སྤྱི་དོན་གཉིས་པ། བཞིའི་དུས་སུ། འཁོར་ལོ་ལྔའི་པོ་འདི་རིགས་ལྔའི་ཕྲོ་བྲང་དུ་གནས་པ་དེ། ངོ་སྤྲོད་ནས་ལམ་ཉམས་སུ་ལེན་པའི་རིམ་པ་ནི། དབེན་པའི་གནས་སུ་མཐུན་པའི་རྫས། བདེ་བའི་བསྟན་ལ་བསམ་གཏན་གྱི་ཡན་ལག་ལྔས་གནས་པར་བྱས་ལ། སྐྱབས་འགྲོ་སེམས་བསྐྱེད་ལྷ་སྒོམ་པ་ནི། ཐུན་མོང་གི་མངོན་འགྲོའོ། །དངོས་བཞི་ལ་གཉིས། རྩ་ལམ་སྦྱངས་པ་དང༌། ཞིང་ཁམས་སྦྱང་པའོ། །དང་པོ་སྟོང་ར་ཞག་ཉེར་གཅིག་གམ། བརྒྱད་ལ་སོགས་པ་སྒོམ། རྩ་གསུམ་འཁོར་ལོ་ལྔ་གསལ་བཏབ་ལ། རླུང་རོ་ལན་གསུམ་བུས་ནས། ནང་དུ་བཟུང་བས། སྣ་བུག་གཉིས་ཀྱི་རླུང༌། རོ་རྐྱང་གཉིས་ན་མར་སོང་བས། གསང་གནས་བདེ་སྐྱོང་གི་འཁོར་ལོའི་རྩ་འདབ་རྣམས་སྒྱུ་མ་ཕུས་བཏབ་པས་བཞིན་དུ་སྟོང་པ་བྷེཾ། གཉིས་པ་དེའི་དབུས་ཀྱི་ལྟེ་བ་ལ། རང་གི་རྩ་བའི་བླ་མ་རིན་ཆེན་འབྱུང་ལྡན་ཡབ་ཡུམ་སྙོམས་འཇུག་མཛད་མཛད་པའི་སྦྱོར་མཚམས་ནས། ཐིག་ལེ་སེར་པོ་དཔག་ཏུ་མེད་པ་བྱོན་ནས་གསང་གནས་ཀྱི་འཁོར་ལོ་མེར་ཁེངས་པར་བསམ། བླ་མ་ཡབ་ཡུམ་བདེ་བའི་རང་བཞིན་དུ་སྒོམ། རྗེས་གནས་ལུགས་ཀྱི་ངང་ལ་མཉམ་པར་བཞག དེ་ལྟར་བསྒོམས་པས་གསང་གནས་སུ་ས་རླུང་དབང་དུ་འདུས་པས་སངས་རྒྱས་སྤྱན་མ་ཞལ་མཐོང༌། རིན་ཆེན་ཌཱ་ཀི་དབང་དུ་འདུ། ཡོན་ཏན་གྱི་དངོས་གྲུབ་སྟེར། ཉོན་མོངས་པ་ང་རྒྱལ་དག །བཅོམ་ལྡན་འདས་རིན་ཆེན་འབྱུང་གི་སྐུ་ཐོབ། མཐར་དེའི་ངོ་བོ་སངས་རྒྱས་པར་འགྱུར་རོ། །ཡང་རྩ་ལམ་སྦྱང་བ་ནི། སྣ་བུག་གཉིས་ཀྱི་རླུང་མནན་ནས་ལྟེ་བའི་རྩ་འདབ་སྟོང་པར་བསམ། གཉིས་པ་ནི་ལྟེ་བའི་གནས་སུ། བླམ་མ་སྣང་བ་མཐའ་ཡས་ཡབ་ཡུམ་སྙོམས་འཇུག་མཛད་པའི་སྦྱོར་མཚམས་ནས། ཐིག་ལེ་དམར་པོ་དཔག་ཏུ་མེད་པ་བྱོན་ནས། ལྟེ་བའི་རྩ་འདབ་ཁེངས་པར་བསམ། ཡབ་ཡུམ་བདེ་བའི་རང་དུ་སྒོམ། དེ་ནས་གནས་ལུགས་ཀྱི་ངང་ལ་བཞག རྗེས་སྔོ་བ་བྱ། དེ་ལྟར་བསྒོམས་པས་ལྟེ་བར་རླུང་སེམས་འདུས་པས་གོས་དཀར་མོ་ཞལ་མཐོང༌།

པདྨ་ཌཱ་ཀི་དབང་དུ་འདུ། གསུང་གི་དངོས་གྲུབ་སྟེར། ཉོན་མོངས་པ་འདོད་ཆགས་སྣང་བ་མཐའ་ཡས་ཞལ་མཐོང་སྐུ་ཐོབ། མཐར་ཐུག་དེའི་ངོ་བོར་སངས་རྒྱའོ། །ཡང་རླུང་བཟུང་བས་སྙིང་རྩ་མདུད་སྟོང་པར་བསམ། གཉིས་པ་དེའི་དབུས་སུ་བླ་མ་མི་བསྐྱོད་པ་ཡབ་ཡུམ་སྙོམས་འཇུག་མཛད་པའི་སྦྱོར་མཚམས་ནས། ཐིག་ལེ་སྔོན་པོ་དཔག་ཏུ་མེད་པ་བྱོན་ནས། སྙིང་གའི་རྩ་བདུད་ཁེངས་པར་བསམ་ནས། གནས་ལུགས་ཀྱི་ངང་ལ་བཞག རྗེས་དགེ་བའི་རྩ་བ་བསྔོ་བ་བྱ། དེ་ནས་སྙིང་གར་ཆུ་རླུང་འདུས་པས་མཱ་མ་ཀི་ཞལ་མཐོང༌། རྡོ་རྗེ་མཁའ་འགྲོ་དབང་དུ་འདུ། ཐུགས་ཀྱི་དངོས་གྲུབ་སྟེར། ཉོན་མོངས་པ་ཕྲག་དོག་འདག། དོན་ཡོད་གྲུབ་པའི་སྐུ་ཐོབ། མཐར་ཐུག་དེ་ཉིད་ཀྱི་ངོ་བོར་སངས་རྒྱ་བར་འགྱུར་རོ། །ཡང་དང་པོ་རྩ་ལམ་སྦྱང་བ་ནི། སྣ་བུག་གཉིས་ཀྱི་རླུང་གནན་པས། རོ་རྐྱང་གཉིས་ན་མར་ལུག་རྫུད་ཀྱི་རྒྱུ་མ་ཕུས་བཏབ་པ་བཞིན་ཏ་ར་ར་སོང་བས། དབུ་མ་ནས་ཡར་སོང་བ་དེ། སྤྱི་བོ་བདེ་ཆེན་གྱི་འཁོར་རྩ་འདབ་མ་སུམ་བཅུ་སོ་གཉིས་རྒྱུ་མ་ཕུས་བཏབ་པ་བཞིན་དུ་གཙང་ལ་དྭངས་པར་བྷེཾ། གཉིས་པ་ཞིང་ཁམས་སྦྱང་བ། དེའི་དབུས་སུ་བླ་མ་དེས། ངོ་བོ་བླ་མ་དམ་པ་རྣམ་པར་སྣང་མཛད། རང་བཞིན་ཆོས་ཀྱི་སྐུ་རུ་སྒོམ། ཡབ་ཡུམ་སྙོམས་འཇུག་མཛད་པའི་སྦྱོར་མཚམས་ནས་ཐིག་ལེ་དཀར་པོ་དཔག་ཏུ་མེད་པ་བྱོན་ནས། སྤྱི་བོའི་འཁོར་ལོ་ཁེངས་པས་བདེ་ཁྲིལ་ཁྲིལ་གྱུར་པར་སྒོམ། དེ་ནས་གསུམ་ལུགས་ཀྱི་ངང་ལ་བཞག རྗེས་དགེ་བའི་རྩ་བ་བསྔོ་བ་བྱ། འབྲས་བུ་ལ་གཉིས། དང་པོ་ཐུན་མོང་གི་འབྲས་བུ་ནི། སྤྱི་བོར་ནམ་རླུང་དབང་དུ་འདུས་པས། དབྱིངས་ཀྱི་དབང་ཕྱུག་མའི་ཞལ་མཐོང༌། སངས་རྒྱས་ཌཱ་ཀི་དབང་དུ་འདུ། སྐུའི་དངོས་གྲུབ་སྟེར། ཉོན་མོངས་པ་གཏི་མུག་འདག བཅོམ་ལྡན་འདས་རྣམ་པར་སྣང་མཛད་ཀྱི་སྐུ་ཐོབ། གཉིས་པ་འབྲས་བུ་མཐར་ཐུག་དེ་ཉིད་ངོ་བོར་སངས་རྒྱའོ། །འཁོར་ལོ་འོག་མ་རྣམས་ཀྱང་དེས་འདྲེའོ། །ན་མོ་རཏྣ་གུ།

ཆོས་རྗེ་རིན་པོ་ཆེའི་ཞལ་ནས། སྤྱིར་ཐེག་པ་ཆེན་པོ་གསང་སྔགས་ཀྱི་བརྗོད་བྱ་རྩ་རླུང་ཐེག་ལེ་ནས། ལམ་ཉམས་སུ་ལེན་པ་ལ། འདིར་ཐིག་ལེ་ལ་བརྟེན་ཚངས་པར་སྤྱོད་པའི་མན་ངག་སྟོན་པ་ལ་གསུམ། བཞི། ལམ། འབྲས་བུའོ། །དང་པོ་ནི་རང་གི་རྡོ་རྗེའི་ལུས་འདི་ལ། རྩས་གར་ཁྱབ་རླུང་གིས་ཁྱབ། རླུང་གིས་གར་ཁྱབ་ཁམས་བྱང་ཆུབ་སེམས་ཀྱི་ཁྱབ་པ་ལ། ཁྱད་པར་དུ་ཕ་ལས་ཐོབ་པའི་ཐིག་ལེ་དཀར་པོ་སྤྱི་བོ་ན་གནས། མ་ལས་ཐོབ་པའི་ཐེག་ལེ་དམར་པོ་གསང་གནས་ན། གནས་པ་དེ་ཡེ་གདོད་མ་ནས་ཧེ་རུ་ཀ་ཡབ་ཡུམ་དུ་གནས་པ་དེ། དབང་གི་ངོ་སྤྲད་ནས་ལམ་ཉམས་སུ་ལེན་པ་ལ་གསུམ། སྔོན་འགྲོ་དངོས་བཞི་རྗེས་དུས་ཀྱི་མཚམས་ངོས་བཟུང་བའོ། །དང་པོ་ལ་གསུམ། གནས། རྫས། ཟས། དགེ་སྦྱོར་གྱིའོ། །དང་པོ་ནི་རབ་ཡུལ་ཉི་ཤུ་རྩ་བཞིའམ། དུར་ཁྲོད་ཆེན་པོ་བརྒྱད་ལ་སོགས་པ་དཔའ་བོ་མཁའ་འགྲོ་རང་བཞིན་གྱིས་གནས་སོ། །འབྲིང་འགྲུབ་ཐོབ་གོང་མ་རྣམས་ཀྱིས་བཅགས་པ། བླ་མ་དམ་པ་རྣམས་ཀྱིས་བྱིན་གྱིས་བརླབས་པ། བཅུད་ལེན་ལ་སོགས་པའི་རྫས་ཡོད་པའོ། །ཐ་མ་ཡང་དབེན་ཞིང་ཉམས་དགའ་བ་ཡིད་འཇུག་པ་བདེ་བའི་རྟེན་ཡོད་པའོ། །གཉིས་པ་རྫས་ནི། ཐོད་པ་དུམ་བུ་ཅིག་པའམ། རིང་སྲིལ་ལ་སོགས་པ་མདོར་ན་མཐོང་བ་དང་ཐོས་པ་ཙམ་གྱིས་བདེ་བ་སྐྱེས་པ། ཟས་བཅུད་ཅན་དང་དྲོད་ཅན་གྱི་སྦྱོར་བ་བྱ་ཞིང་བརྟེན་པར་བྱའོ། །གསུམ་པ་དགེ་སྦྱོར་ནི། སྐྱབས་འགྲོ་སེམས་བསྐྱེད་སྔོན་དུ་སོང་བས། ལུས་ཡི་དམ་གྱིས་ལྷར་བསྒོམས་པའི་ནང་ཐམས་ཅད་གཙང་ལ་དངས་པའི་སྟོང་ར་བསྒོམ། གཉིས་པ་དངོས་བཞི་ལ་གསུམ། ས་མཱ་དྷཱི་སྐྱེ་བའི་སྒྱུ། ས་མཱ་དྷི་དངོས། ས་མཱ་དྷིའི་ཡན་ལག་གོ། དང་པོ་རྒྱུ་ལ་ལྔ། འཁྲུལ་འཁོར་ལུས་ཀྱི་གནས། ཉམས་ཉེན་དུས་ཀྱི་གནད། གཡོ་བ་རླུང་གི་གནད། མིག་ལ་ཡུལ་གྱི་གནད་དོ། །དང་པོ་ནི་དཀྱིལ་དཀྲུང༌། ཙོག་བུ་གན་རྐྱང་དང་གསུམ་གང་བདེ་བྱ། དེས་རླུང་སེམས་རྩ་གཡོན་པར་འདུ་བའི་དགོས་པ་ཡོད།

གཉིས་པ་ཉམས་སུ་ལེན་པའི་དུས་ནི། རྒྱུན་ཆད་མེད་ཅེས་གསུངས་པས། ཉིན་མཚན་དུས་དྲུག་ཏུ་བསྒོམ་པར་བྱའོ། །གསུམ་པ་ནི་རྩ་གསུམ་འདུས་མདོར། རྩ་ཁ་ཁ་མུ་ཁ་བྱ་རོག་གི་གདོང་པ་ཅན། མཚན་ཉིད་བཞི་ལྡན་དུ་བསྒོམ་པ་ནི། ཆུ་ཤིང་ལྟར་དྲང་བ། མེ་ཤེལ་ལྟར་གསལ་བ། རྒྱ་སྐྱེགས་ཀྱི་མེ་ཏོག་ལྟར་དམར་བ། པདྨའི་སྣལ་མ་ལྟར་ཕྲ་བའོ། །བཞི་པ་རླུང་ལ་གཉིས། བྱང་ཆུབ་པའི་ས་རླུང་གནད་དང༌། རྣམ་རྟོག་གི་རླུང་གནད་དོ། །དང་པོ་འོག་རླུང་ཡར་ལེན་གསུམ་འཐེན་པས། གསང་གནས་སུ་འདུ་བ་ཡིན་གསུང༌། ཆད་གཉིས་པ་རྣམ་རྟོག་གི་རླུང་གནད། དམིགས་པའི་ཡུལ་གསལ་བར་བསྒོམ་མོ། །ལྔ་པ་དམིགས་པ་ཡུལ་གྱི་གནལ་གསུམ། ནང་ལ་རྟེན་པ་དང༌། ཕྱི་ལ་བརྟེན་པའོ། ནང་ལ་གཉིས། ཤེས་རབ་མ་ལ་བརྟེན་པ་དང༌། ཐབས་ཤེས་རབ་གཉིས་མེད་ལ་བརྟེན་པའོ། །འོད་ཀྱི་རིག་མ་དང༌། དངོས་ཀྱི་རིགས་མའོ། །ས་མ་དྷི་དངོས་གཞི་ལ་ལྔ། དང་པོ་བདེ་བ་ལ་གནད་བསྐུལ་བ། གཉིས་པ་བདེ་བའི་དེ་ཁོ་ན་ཉིད་སྒོམ་པ། གསུམ་པ་བདེ་བ་དོར་བ། བཞི་པ་བདེ་བ་བོགས་འདོན་པ། ལྔ་པ་བདེ་བ་དབང་དུ་སྡུད་པའོ། །དང་པོ་ནི་གོང་དུ་བསྟན་པའི་རྩ་མཚན་ཉིད་བཞི་ལྡན་དེའི་ནང་དུ། ཉི་མའི་དཀྱིལ་འཁོར་གྱི་སྟེང་དུ་རྗེ་བཙུན་རྡོ་རྗེ་རྣལ་འབྱོར་མ་གཞོན་ཞིང་མཚོ་དང་ལྡན་པ་མཛེས་ཤིང་ཡིད་དུ་འོང་བ། ལོ་བཅུ་དྲུག་ལེན་པའི་ན་ཚོད་ལྟ་བུ། ཆེ་ཆུང་འཛུམ་གང་དམ་མངོན་གང་གསལ་བ་ཅིག་སྒོམ། དེ་ལ་གནད་བསྐུལ་བས་བདེ་བ་ཨེ་སྐྱེ་བལྟ། སྐྱེས་ན་གཉིས་པ་བདེ་བའི་དེ་ཁོ་ན་ཉིད་བྷེཾ་པ་ནི། ཅི་ལྟར་སྐྱེས་པའི་བདེ་བ་དེ་ཉིད་ལས། ལེགས་ན་ལྷན་ཅིག་སྐྱེས་པའི་ཡེ་ཤེས་མེད་དེ། བདེ་བའི་ཆ་དེ་ཐབས། དེའི་རང་བཞིན་སྟོང་པ་དེ་རང་བཞིན་སྟོང་པ་དེ་ཤེས་རབ། བདེ་སྟོང་གཉིས་སུ་མེད་པར། དང་པོ་ནས་རང་ལ་རང་ཆས་སུ་ཡོད་པ་དེ། ལྷན་ཅིག་སྐྱེས་པའི་ཡེ་ཤེས་ཡིན་པས། དེས་ངོས་བཟུང་ལ། ཅི་ལྟར་སྐྱེས་པའི་བདེ་བ་དེ་ཉིད་ལ་མཉམ་པར་བཞག

གསུམ་པ་ལ་དོར་བ་ནི། དེ་ལྟར་བསྒོམས་པས། བདེ་བ་རྒྱས་ནས། ཐིག་ལེ་མི་ཐུབ་པ་འདྲ་ན་རྗེ་བཙུན་མ་ལྟེ་བར་སྤོས་ལ་གོང་ལྟར་བསྒོམ། དེས་ཀྱང་མི་ཐུབ་པ་འདྲ་ན། སྙིང་ག །མགྲིན་པ། སྤྱི་བོ་ན་ཡར་སྤོ། བདེ་བ་སྟོབས་ཆུང་ན་འཁོར་ལོ་འོག་མ་རྣམས་སུ་ཕྱིར་སྤོས། དུས་ཚོད་ཤེས་བར་བྱས་ལ། བཞི་པ་བོགས་འདོན་པ་ནི། རྗེ་བཙུན་མ་གསང་གནས་སུ་བསྒོམས་པའི་བྷ་ག་ནང་ནས། ཆགས་པའི་མེ་དམར་ནར་གྱིས་བྱུང་བས། རང་གི་དབུ་མའི་ནང་ན་ཡར་སོང་བས། སྤྱི་བོའི་ཧེཾ་ལ་ཕོག ཧཾ་ཞུ་བས། སྤྱི་བོའི་འཁོར་ལོ་ཁེངས་ནས། མར་དཀར་ན་རར། མགྲིན་པའི་འཁོར་ལོ་ཁེངས་པ་ནི་དགའ་བའི་ཡེ་ཤེས། ཡང་དཀར་ན་རར་བབས་པའི་སྙིང་གའི་འཁོར་ལོ་ཁེངས་པ་ནི། མཆོག་དགའི་ཡེ་ཤེས། ཕྱིར་བབས་ནས་ལྟེ་བའི་འཁོར་ལོ་ཁེངས་པ་ནི། དགའ་བྲལ་གྱི་ཡེ་ཤེས། ཡངས་ཕྱིར་བབས་པས་གསང་གནས་ཀྱི་འཁོར་ལོ་ཁེངས་པ་ནི། ལྷན་ཅིག་སྐྱེས་པ་དགའ་བའི་ཡེ་ཤེས། དེ་ལྟར་རང་གི་ལུས་རྐྱལ་བ་ཞོས་ཁེངས་པ་ལྟར་དཀར་མེར་རེ་ཡོད་པར་བསྒོམ། དེ་ནས་ཐིག་ལེ་རྣམས་རྗེ་བཙུན་མའི་སྤྱི་བོ་ན་མར་ཐིམ་པས། རྗེ་བཙུན་མ་དང་རང་གཉིས་ཀ་བདེ་བས་བརྒྱལ་བ་ཙམ་དུ་བདེ་ཁྲི་ལི་ལི་ཡོད་པར་བསྒོམ། དེ་ལྟར་བསྒོམས་པས་བདེ་བས་ལུས་རྒྱས་ནས། ཐིག་ལེ་མི་ཐུབ་པ་འདྲ་ན། རྗེ་བཙུན་མ་སྤྱི་བོར་བསྒོམས་ལ་བྷ་གའི་ནང་དུ་ཐིག་ལེ་སིལ་སིལ་ཐིམ་པར་བསམ། དེས་ཀྱང་མི་ཐུབ་པ་འདྲ་ན། འཁྲུལ་འཁོར་ལ་སོགས་པ་བསྲུང་ཐབས་ནས་གསུངས་བཞིན་བྱའོ། །ལྔ་པ་དབང་དུ་སྡུད་པ་ནི། རྗེ་བཙུན་མ་གསང་གནས་སུ་བསྒོམས་པའི་ཐུགས་ཀ་ནས་འོད་འཕྲོས་པས། ཤངས་བུག་གཡོན་ནས་རང་གི་རྩ་དབུ་མའི་ནས་ཡར་བྱུང་ནས། ཕྱི་སྣོད་ཀྱི་འཇིག་རྟེན་ལ་ཕོག །དེ་དག་འོད་དུ་ཞུ། ནང་བཅུད་ཀྱི་སེམས་ལ་ཕོག འོད་དུ་ཞུ། དམ་པ་ཡེ་ཤེས་ཆོས་སྐྱོང་བ་རྣམས་ཕོག་འོད་དུ་ཞུ། སངས་རྒྱས་དང་བྱང་ཆུབ་སེམས་དཔའ་རྣམས་ལ་ཕོག འོད་དུ་ཞུ། ཡི་དམ་གྱི་ལྷ་ཚོགས་རྣམས་ལ་ཕོག་འོད་དུ་ཞུ།

རྒྱུད་པའི་བླ་མ་རྣམས་ལ་ཕོག་ཞོད་དུ་ཞུ། རྩ་བའི་བླ་མ་རྣམས་ལ་ཕོག་འོད་དུ་ཞུ། འོད་དེ་ཚུར་འདུས་རང་གི་སྣ་བུག་གཡོན་ནས་ཞུགས། རྩ་དབུ་མའི་ནང་ན་མར་སོང༌། རྗེ་བཙུན་མའི་ཤངས་བུ་གཡོན་པར་ཞུགས། ཐུགས་ཀར་ཐིམ་པར་བསམས་ལ་བསྲེ་བའི་དེ་ཁོ་ན་ཉིད་ལ་མཉམ་པར་བཞག བསྔོ་བ་བྱ། དེས་འཁོར་འདས་ཐམས་ཅད་ཀྱི་སྲོག་རྩ་ནས་བཟུང་བ་དང་འདྲ་སྟེ། དེ་ཐམས་ཅད་ཀྱི་སྲོག་གི་རྩ་བ་ཡིན་ལ། བདེ་བ་དེ་རང་གི་དབང་དུ་བྱས་པས། ཕྱི་རོལ་གྱི་དེ་དབང་དུ་མི་འདུ་ཁ་མེད་ཡིན་གསུང༌། དེས་འདྲིས་ཤིང་བསྟན་པ་ཐོབ་པ་དང༌། གཉིས་པ་ཐབས་ཤེས་རབ་གཉིས་མེད་ལ་བསླབ་པ་ནི། གོང་གི་རྩ་བ་མཚན་ཉིད་བཞི་ལྡན་དེའི་ནང་དུ་ཉི་མའི་དེའང་སྟེང་དུ་རང་གི་རྩ་བའི་བླ་མ་དེ་ངོ་བོ་བླ་མ་དམ་པ། རྣམ་པ་བཅོམ་ལྡན་འདས་ཧེ་རུ་ཀ། རང་བཞིན་ཆོས་ཀྱི་སྐུ། རྒྱན་ཆ་ལུགས་དང་ལྡན་པ་གསལ་བར་བསྒོམ། དེའི་མདུན་དུ་རྗེ་བཙུན་མ་གོང་ལྟར་སྒོམ། འདི་ལ་ཡང་ལྔ། དང་པོ་བླ་མ་ཡབ་ཡུམ་གཉིས་བསྐུལ་བས་བདེ་ཨེ་སྐྱེ་ལྟ། སྐྱེས་ན་དེ་ཁོ་ན་ཉིད་སྒོམ་པ་གོང་ལྟར་རོ། དེ་ལྟར་བྷེཾ་པས་བདེ་བ་སྟོབས་རྒྱས་ནས་ཐིག་ལེ་མི་ཐུབ་པ་འདྲ་ན། གསུམ་པ་ལ་དོར་བ་ནི། ཡབ་ཡུམ་ལྟེ་བར་སྤོས་ལ་གོངལྟར་སྒོམ། དེས་ཀྱང་མ་ཐུབ་ན། མགྲིན་པ་སྤྱི་གཙུག་རྣམས་སུ་ཡར་སྤོ། སྟོབས་ཆུང་ན་འཁོར་ལོ་འོག་མ་རྣམས་སུ་ཕྱིར་སྤོ། དུས་ཚོད་དང་སྦྱར་རོ། །བཞི་པ་བོགས་འདོན་པ་ནི། ཡབ་ཡུམ་གསང་གནས་སུ་བསྒོམས་པའི་སྦྱོར་མཚམས་ནས་ཐིག་ལེ་དཀར་དམར་དཔག་ཏུ་མེ་ད་པས་བབས་པས། གསང་གནས་ཀྱི་འཁོར་ལོ་ལྟེམ་གྱིས་གང་བར་བསམ། ཡང་ཆིལ་ཆིལ་བབས་པས། ལྟེ་བ་མགྲིན་པའི་སྤྱི་རྣམས་སུ་རིམ་པ་བཞིན་ཁེངས་པར་བསམས་ནས། ལུས་ཐམས་ཅད་རྐྱལ་བ་འོ་མས་ཁེངས་པ་བཞིན་དུ་དཀར་མེ་རེ་རེ་ཡོད་པར་བསམ། དེ་ལྟར་བསྒོམས་པས་ཐིག་ལེ་མི་ཐུབ་པ་འདྲ་ན། ཡབ་ཡུམ་སྤྱི་བོར་བསྒོམས་ལ་ཐིག་ལེ་རིམ་གྱིས་གྲུ་གུ་སྡོགས་པ་བཞིན་དུ། སྦྱོར་མཚམས་སུ་དཀར་སིལ་སིལ་ཐིམ་པར་བསམས་ལ།

འཁྲུལ་འཁོར་ལ་སོགས་པ་བྱའོ། །ལྔ་པ་བདེ་བ་དབང་དུ་སྡུད་པ་ནི། ཡབ་ཡུམ་གསང་གནས་སུ་བསྒོམས་ལ་ཡུམ་གྱི་ཐུགས་ཀ་ནས་འོད་འཕྲོས་པས་པདྨ་ནས་ཡབ་ཀྱི་རྡོ་རྗེའི་ལམ་བརྒྱུད། ཤངས་བུག་གཡས་ནས་དོན། རང་གི་རྩ་དབུ་མ་ན་ཡར་བྱུང་སྣ་བུག་གཡས་ནས་ཐོན། ཕྱི་སྣོད་ནང་བཅུད་རིམ་པ་བཞིན་ཞུ། རྩ་བའི་བླ་མ་ཐིམ། རང་གི་སྣ་བུག་གཡོན་ནས་ཞུགས་ཡབ་ཀྱི་ཤངས་བུ་གཡོན་ལ་ཞུགས། རྡོ་རྗེ་པདྨ་ལ་རྒྱུད། ཡུམ་གྱི་ཐུགས་ཀར་ཐིམ་པར་བསམ་པ། བདེ་བའི་དེ་ཁོ་ན་ཉིད་ལ་མཉམ་པར་བཞག དེས་འཁོར་འདས་ཐམས་ཅད་དབང་དུ་བྱེད་པའོ། །དེ་ལ་འདྲིས་ཤིང་བརྟན་པ་དང༌། གཉིས་པ་ཕྱི་ལ་བརྟེན་པ་ནི་གཉིས་ཏེ། དེ་ལ་དང་པོ་འོད་ཀྱི་རིགས་མ་ནི། རང་ཉིད་ལྷར་གསལ་བའི་མདུན་དུ་ལྷ་ལ་སོགསཔའམ། མི་མ་ཡིན་པའམ། ཡང་ན་མའི་བུ་མོ་མཛེས་ཡིད་དུ་འོང་བ་ཅིག་བསམ། འདི་ལ་ཡང་ལྔ། དང་པོ་གནད་བསྐུལ་བས་བདེ་བ་སྐྱེས་ན། གཉིས་པ་བདེ་བའི་དེ་ཁོ་ན་ཉིད་སྒོམས་པ་ནི། ཅི་ལྟར་སྐྱེས་པའི་བདེ་བ་ཉིད་ཡོད་པ་མི་སྤང༌། མེད་པ་མི་བཙལ་ལག་པ་གཡས་གཡོན་མི་སྤོ་བར་བདེ་བ་དེ་ཉིད་ཀྱི་ཐོག་ཏུ་རྩན་གྱིས་མཉམ་པར་བཞག གསུམ་པ་བདེ་བོགས་འདོན་པ་ནི། ། ཡུམ་གྱི་པདྨའི་ཟེ་འབྲུ་ལ། ཐིག་ལེ་དམར་པོ་སྲན་མ་ཙམ་དྲོད་དང་བཅས་བསམ། དེ་ལ་མི་གྲོས་སྲོགས་ཙམ་འབར་བས། རང་གི་རྩ་དབུ་མ་ནས་ཡར་བྱུང་བས་སྤྱི་བོའི་ཧཾ་ལ་ཕོག ཧཾ་ཞུ་བས་ཐིག་ལེ་དཀར་ན་ར་ར་བབས་ཏེ། འཁོར་ལོ་བཞི་རིམ་གྱིས་བརྒྱུད་དེ།༴ གསང་གནས་ཡན་ཆད་མེད་མེར་གྱིས་ལེངས་པར་བས། དེ་ལྟར་བསྒོམས་པས་བདེ་བ་སྟོབས་རྒྱས་ནས་ཐིག་ལེ་མི་ཐུབ་པ་འདྲ་ན། བཞི་པ་ལ་དོར་བ་ནི། མེ་ཡར་འབར་བས་ཐིག་ལེ་ཡར་ཟློག་པར་བསམ། མེ་ཡར་འབར་བ་དང༌། ཐིག་ལེ་མར་འབབ་པ་གཉིས་ལྟེ་བ། སྙིང་ག། མགྲིན་པ་རྣམས་སུ། ཡར་འགྲོ་མར་འགྲོ་བྱའོ། །དེས་ཀྱང་མ་ཐུབ་ན། སྤྱི་བོའི་ཧཾ་ལས་སིབ་སིབ་ཐིམ་པར་བསམ་ཞིང་འཁྲུལ་འཁོར་ལ་སོགས་པ་བྱའོ། །ལྔ་བ་བདེ་བ་དབང་དུ་སྡུད་པ་ནི།

ཡུམ་གྱིས་ཐུགས་ཀ་ནས་འོད་འཕྲོས་རྡོ་རྗེ་པདྨ་རྒྱུད། རྩ་དབུ་མའི་ནང་ན་ཡར་བྱུང་སྣ་བུག་གཡས་ནས་ཐོན། ཕྱི་སྣོད་ནང་བཅུད་ཐམས་ཅད་འོད་དུ་ཞུ། རྩ་བའི་བླ་མ་ལ་ཐིམ་འོད་དུ་ཞུ། རང་གི་སྣ་བུ་གཡོན་ལ་ཞུགས། རྡོ་རྗེ་པདྨ་བརྒྱུད། ཡུམ་གྱི་ཐུགས་ཀར་ཐིམ། བདེ་བའི་དེ་ཁོ་ན་ཉིད་ལ་མཉམ་པར་བཞག དེས་འཁོར་འདས་ཐམས་ཅད་ཀྱི་སྲོག་རྩ་ནས་བཟུང་བ་དང་འདྲའོ། །དེ་ལ་འདྲིས་ཤིང་བརྟེན་པ་དང༌། གཉིས་པ་དངོས་ཀྱི་རིགས་མ་ནི། རྒྱུད་ནས་གསུངས་པའི་ཕྱག་རྒྱ་མཚན་ཉིད་དང་ལྡན་པ་བཙལ་ལ། དབེན་པའི་གནས་སུ་དང་པོ་དབང་བསྐུར་རྒྱུད་ལ་སོགས་པའི་ཆོས་བཤད་ལ་རྒྱུད་སྨིན་པར་བྱས་ལ། དེ་ནས་དང་པོ་སྒྲ་ལ་བསླབ་པ། དེ་ནས་གཟུགས་ལ་བསླབ་དེ་ནས་དྲི་ལ་བསླབ་པ། དེ་ནས་རོ་ལ་བསླབ་པ་སྟེ། རྒྱས་པ་གཞན་དུ་ཤེས་པར་བྱའོ། །གསུམ་པ་ཏིང་ངེ་འཛིན་གྱི་ཡན་ལག་ལྔ་ནི། དང་པོ་སྣ་ཚོགས་གཏུམ་མོ། གཉིས་པ་བསྒོམ་དུ་བཏུབ་པ་དང༌། མི་བཏུམ་པའི་མཚན་ཉིད་བསྟན་པ་དང༌། གསུམ་པ་རྒོད་པ་མནན་པ། བཞི་པ་བྱིང་བ་སེལ་བ། ལྔ་པ་འཐོར་བ་སྡུད་པའོ། །དང་པོ་ནི་ཡུལ་སྣ་ཚོགས་གསལ་བརྟེན་ནས་བདེ་བསྒོམ་པ་སྟེ་གཟུགས་སྡུག་པ། སྒྲ་སྙན་པ། དྲི་ཞིམ་པ། རོ་མངར་བ། རེག་བྱ་འཇམ་པ་ལ་སོགས་པ་རྣམས་དང༌། གཞན་ཡང་རྫས་དངོས་པོ་གང་དང་གང་མཐོང་བ་དང༌། དྲན་པ་ཙམ་གྱིས་བདེ་བ་སྐྱེ་བ་དེ་མི་སྤང་བར། ཇི་ལྟར་སྐྱེས་པའི་བདེ་བ་དེ་ཉིད་ལ་མཉམ་པར་བཞག ཕྱི་རྫས་དང་ནང་དངོས་པོའི་སྟེང་དུ་སེམས་འདུས་ནས། སེམས་ནང་དུ་མ་གནས་པར་གྱུར་ན། ཟབ་ནོར་ལ་སོགས་པ་དབུལ་ཞིང་ཕོངས་པ་དང༌། རང་གི་ལག་ཏུ་དངོས་པོ་བག་ཙམ་བྱུང་ཡང༌། དཀའ་ལས་དཔག་ཏུ་མེད་པ་བྱེད་དགོས་པ་དང༌། མཐར་རང་གི་སྲོག་ཚུན་ཡང་ནོར་གྱི་ཕྱོགས་སུ་འགྲོ་བ། རྗེའི་ཞལ་ནས་ཆགས་པར་མི་བྱ་བཅུད་ལེན་བླང་གསུངས། གཉིས་པ་མཚན་ཉིད་ནི་རིན་པོ་ཆེ་གསར་དང་དངུལ་དང༌། ཟ་འོག་ཟི་ཁྱིམ་དང༌། ཐོད་པ་མཚན་ལྡན་ལ་སོགས་པ་མདོར་ན་བྱང་ཆུབ་ཀྱང་སེམས་སྐྱེ་བ་ལ་སོགས་པ་དེ་ལྟ་བུ་ནི་གཟུང་བ་དང་བཅང་དུ་བཏུབ་ལ།

ཉོན་མོངས་པ་ཞེ་སྡང་ལས་གྲུབ་པའི་རྫས་གོ་མཚོན་ལ་སོགས་པ་ནི། བཅང་བའམ་སྒོམ་དུ་མི་བཏུབ་གསུང་གནད་བསྐུལ་བའི་ཕྱིར་ཁྱེའུ་དང་བུ་མོ་མཛེས་མ་ཡིད་དུ་འོང་བ། དེ་ལྟ་བུ་བསྒོམས་ཀྱང་འགལ་བ་མེད་གསུང༌། གསུམ་རྒོད་མ་མནན་པ་ནི། དབེན་པའི་གནས་སུ་ལུས་ཀྱི་འཁྲུལ་འཁོར་རྣལ་དུ་ཕབ་ལ། རྐང་པ་དཀྱིལ་དཀྲུང་ལག་པ་མཉམ་བཞག་བྱ། རྒལ་ཚིགས་དྲང་པོར་བསྲང༌། མིག་སྣ་རྩེ་ལ་དབབ། དམིགས་པ་ནི་སྙིང་པདྨ་འདབ་མ་བཞི་པ་སྔོན་པོའི་ལྟེ་བ་ལ་ཐུགས་ཀྱི་ངོ་བོ་ཡི་གེ་ཧཱུཾ་མཐིང་ནག་དྭངས་མ་དགུ་འདུས་པའི་ངོ་བོ་ཡེ་ཤེས་ལྔའི་འོད་འཕྲོ་བ་ཅིག་བསམ། ཡང་ན་པདྨའི་ལྟེ་བ་མེ་ལོང་ལྟར་འཇམ་ཞིང་འདྲེད་པའི་དཀྱིལ་ན། ཐིག་ལེ་དམར་པོ་སྲན་མ་ཙམ་གཅིག་འབྲུལ་ལ་ཁད་པ་ལ་སེམས་བཟུང༌། དེ་ནི་རྒོད་པ་མནན་པའོ། །བཞི་པ་བྱིང་བ་བསྲེང་བ་ནི། ལུས་ཀྱི་འཁྲུལ་འཁོར་ཙོག་བུ་བྱ། ལག་པ་གཉིས་པུས་མོ་ལ་འཁྱུད། མིག་ནམ་མཁའ་ལ་ལྟ། དམིགས་པ་ནི་སྨིན་མཚམས་སུ། ཐིག་ལེ་དཀར་པོ་སྲན་མའི་གའུ་ཙམ་པ་དངུལ་ཆུའི་མདོག་ལྟ་བུ་ཅིག་བསམ། ཡང་ན་ཨ་དཀར་པོ་འོད་ཟེར་དང་བཅས་པ་ཅིག་བསམ། དེ་ནི་བྱིང་བ་སེལ་བྱའོ། །ལྔ་པ་མཐོར་བསྡུད་པ་ནི། སྔར་བས་རོ་སྟོད་དགུ་ཙམ་བྱ། ལ་པ་གཉིས་པུས་མོ་ལ་བཀབ། མིག་སྣ་རྩེ་དབབ། དཔུང་བ་དང་ལྷོད་ཀྱིས་བཏང༌། དམིགས་པ་ནི་ལྟེ་བ་སྤྲུལ་པའི་འཁོར་ལོའི་དབུས༌། ཨ་དམར་པོ་ཅིག་བསམ། དེ་ལ་སེམས་མ་ཡེངས་པར་གཏད། དེ་ནི་མཐོར་བ་བསྡུད་པའོ། །དེ་ལྟར་ཏིང་ངེ་འཛིན་སྐྱེ་བར་བྱེད་པའི་རྒྱུ་ལྔ། ཡན་ལག་ལྔ་དང་བཅོ་ལྔ་ལས་དངོས་བཞི་བསྟན་རྗེས་དུས་ཀྱི་ས་མཚམས་ངོས་བཟུང་བ་ལ་གསུམ། སྡུག་བསྔལ་གྱི་དུས་དང༌། བདེ་བའི་དུས་དང༌། ཡོན་ཏན་གྱི་དུས་སོ། །དང་པོ་ནི་དེ་ལྟར་ཏིང་ངེ་འཛིན་ལ་གནད་དུ་བསྣུན་པས། རྣམ་པར་རྟོག་པའི་རླུང་དུ་ལོག་ནས། རྟེན་དང་བརྟེན་པར་བཅས་པ་འཕེལ་ཏེ། རང་གི་རྒྱུད་ལ་ཉོན་མོངས་པའི་སྟོབས་བསམ་གྱིས་མི་ཁྱབ་པ་སྐྱེ།

འདི་ལ་ཕྱི་ནང་གསང་གསུམ་སྟེ། ཕྱི་བསྐུར་པ་ལ་སོགས་པ་འབྱུང༌། ནང་འདོད་ཆགས་ཀྱི་རྟོག་པ་རང་ཁ་མ་འབྱུང༌། གསང་བ་སྙིགས་མའི་གནས་སུ་རླུང་སེམས་འདུས། དེ་ལ་ཉོན་མོངས་པའི་སྟོབས། དེ་ལ་གཉེན་པོའི་སྟོབས་བསྐྱེད་ནས་ཉམས་སུ་བླངས་པས། གཉིས་པ་བདེ་བའི་ཏིང་ངེ་འཛིན་བཟང་པོ་ལ་ཚེར་མ་ཟུག་པ་ཚུན་བདེ་བར་འཆར་བའི་སྟོབས་སྐྱེ། འདི་ལ་ཡང་གསུམ། ཕྱིའི་བཀུར་པ་ལ་སོགས་ཞི། ནང་བདེ་བའི་ཏིང་ངེ་འཛིན་རྒྱུད་ལ་སྐྱེ་གསང་བ་དངས་མའི་གནས་སུ་རླུང་སེམས་འདུ། དེ་ལ་བདེ་བ་དེ་ཉིད་ནང་དུ་ངོ་སྤྲད་ནས་ཉམས་སུ་བླངས་པས། གསུམ་པ་ལྷན་ཅིག་སྐྱེ་པའི་ཡེ་ཤེས་ངོ་སྤྲད་ནས། བདེ་སྟོང་གཉིས་སུ་མེད་པའི་ཏིང་ངེ་འཛིན་རྒྱུད་ལ་སྐྱེ། འདི་ལའང་གསུམ། ཕྱི་ཡོན་ཏན་གྱི་ཚོགས་དཔག་ཏུ་མེད་པ་འབྱུང༌། ནང་དུ་ལྷན་ཅིག་སྐྱེས་པའི་ཡེ་ཤེས་ངོ་འཕྲོད་གསང་བ་ཤིན་ཏུ་དྭངས་མའི་གནས་རླུང་སེམས་འདུ། སྤྱི་དོན་གཉིས་པ་འབྲས་བུ་ལ་གཉིས། གནས་སྐབས་ཀྱི་ཡོན་ཏན་དང༌། མཐར་ཐུག་གི་འབྲས་བུའོ། དང་པོ་ནི་རྟགས་ལྔའམ་བཅུ། ཡོན་ཏན་བརྒྱད་དང་ཉམས་བཞི་ལ་སོགས་པ་སྔགས་སྤྱི་དང་མཐུན་ལ། གཉིས་པ་མཐར་ཐུག་གི་འབྲས་བུ་ནི་ཧེ་རུ་ཡབ་ཡུམ་གྱི་སྐུ་གསང་ཐུགས་ཐོབ་ནས་མི་ཟད་པ་བརྒྱན་གྱི་འཁོར་ལོས་འགྲོ་བ་སེམས་ཅན་གྱི་དོན་བྱེད་པར་འགྱུར་རོ། །ཐིག་ལེའི་ཁྲིད་དོ། །གསུམ་པ་མི་གཙང་བའི་རྫས་ལ། བཞི་ལམ་འབྲས་བུའོ། །དང་པོ་མི་གཙང་བའི་རྫས་སུམ་ཅུ་རྩ་གཉིས་ནི། ཌཱ་ཀི་མ་སུམ་བཅུ་རྩ་གཉིས་སམ། བདེ་མཆོག་པ་ལྟར་ན་དཔའ་བོ་ཉི་ཤུ་རྩ་བཞི། བདུད་རྩི་ལྔ་ནི་རིགས་ལྔ། དྲི་ཆེན་རྣམ་སྣང༌། དྲི་ཆུ་མི་བསྐྱོད་པ། ཁུ་བ་རིན་ཆེན་འབྱུང་ལྡན། འདུས་པ་དོན་ཡོད་གྲུབ་པ་ཡེ་ནས་གནས་སོ། །གཉིས་པ་ལམ་ལྔ་ལྔ་སྟེ། དང་པོ་དྲི་ཆན་ལ་རྟེན་པའི་ཐབས་དང༌། ནང་གདོན་བསྲུང་ཐབས་ལ་སོགས་པ་དཔག་ཏུ་མེད་གསུངས་ཏེ། ཞང་རིན་པོ་ཆེས། མཆོད་རྟེན་བཞེངས་པའི་དུས་སུ། མི་ཅིག་གིས་རྣམ་སྣང་ཅིག་བཞག་པ་ལ།

ཞང་གིས་དེ་ཕྱག་གིས་བླངས་ནས་སྤྱི་བོར་བཞག་སྟེ། ངའི་མཆོད་རྟེན་འབྱོན་པར་འདུག འདི་ན་བཅོམ་ལྡན་འདས་རྣམ་སྣང་གཅིག་བྱོན་འདུགགསུངས་པ་ལྟ་བུའོ། །ཡང་ཇོ་བོ་རྗེ་ཉིན་ཅིག་ཆིབས་ཅིག་ལ་བཅིབས་ནས་བྱོན་ཙ་ན། རྣམ་སྣང་གི་མགོ་ལ་རཀྟ་ཡོད་པ་ཅིག་འདུག་པ་དང༌། ཆིབས་ལ་གཞོལ་ནས་ཕྱག་གིས་བླངས་ནས་ཞལ་དུ་གསོལ་བ་དང༌། ཉེ་གནས་ཀྱི་ཁྱེད་ཀྱང་གསང་སྔགས་པ་ལགས་སམ་ཞུས་པས། རྣམ་སྣང་གི་དབུ་འོད་དཔག་མེད་བྱོན་པ་ལོས་ཟ། ཁོ་བོ་ལ་རྒྱ་གར་ན་གསང་སྔགས་པ་ཟེར་གསུང་བ་ལྟ་བུའོ། །གཉིས་པ་དྲི་ཆུ་ལ་ཡང་ནད་བསྲུང་དང་ནད་འདོན་ཐབས་དཔག་ཏུ་མེད་པ་ཅིག་གསུངས་སོ། གསུམ་པ་ཐིག་ལེ་ཡོན་ཏན་ཐམས་ཅད་འབྱུང་བས། འཁོར་བ་དང་མྱ་ངན་ལས་པའི་ཡོན་ཏན་ཐམས་ཅད་འདི་ཅིག་བུ་ལས་འབྱུང་བས། བརྟེན་པ་ཐབས་དང་བསྲུང་ཐབས་སྤེལ་ཐབས་རྣམས་བྱའོ། །བཞི་པ་རཀྟ་ནི་སྣ་ཁྲག་ལ་སོགས་པ་རྣམས་ཀྱང་ལས་ཐོབ་པའི་ཐིག་ལེ་དམར་པོའི་ཆ་ཡིན་པས་འཁྲུལ་འཁོར་ལ་སོགས་པས་བསྲུང་བར་བྱའོ། །མདོར་ན་སྡུད་རྩི་ལྔ་ལ། ཐ་མལ་པའི་མིང་ནས་བོས་ན་ཡང༌། ལྟུང་བ་འཕོག་པས་རིགས་ལྔའི་མཚན་ནས་འབོད་པ་དང༌། བསྲུབ་ཐབས་དང༌། བརྟེན་ཐབས་རྣམས་བྱའོ། །ཆོས་རྗེ་མཛདཔ་འི་བདུད་རྩིའི་སྒྲུབ་ཐབས་ཀྱང་ཡོད་སྐད་དོ། །གསུམ་པ་དེ་ལྟར་ཏིང་ངེ་འཛིན་ལ་གནད་དུ་བསྣུན་ཅིང༌། བདུད་རྩི་ལྔ་ལ་བཅུད་ལེན་བྱས་པས་བདུད་རྩི་ལྔའི་དངས་སྙིགས་ཕྱེད་ནས། དངས་མ་ལྔས་འཁོར་ལོ་ལྔ་ཁེངས་ནས། རིགས་ལྔའི་ཞལ་མཐོང་བ་འབྱུང་སྟེ། ཇོ་བོ་རྗེས་རིགས་ལྔ་སེར་འབྱམས་ཞག་གཟིགས་པ་དང༌། རྗེ་སྒམ་པོ་པས་དགྱེས་རྡོར་གྱི་དལ་དམར་པོས་གཟིགས་པ་དང༌། བདེ་མཆོག་གི་དལ་དཀར་པོར་གཟིགས་པ་ལ་སོགས་པ། ནང་དུ་བདུད་རྩི་ལྔའི་དངས་མས་འཁོར་ལོ་ཁེངས་པས་ལྷའི་མཐོང་སྣང་དུ་བྱུང་བ་ཡིན། རིགས་ལྔ་སྐུ་མདོག་ལྔར་འབྱུང་བ་ཡང་འདིའི་གནད་ཡིན་པས། སྐུ་མདོག་འཆོལ་བ་དང་མ་འཆོལ་བ་ཡང་འདིའི་གནད་དོ། །མཐར་ཐུགས་ཀྱི་འབྲས་བུ་ནི་རིགས་ལྔའི་ངོ་བོ་སངས་རྒྱའོ། །ཨྀཐི།

ཡང་ཞལ་སྔ་ནས། བཞི་པ་རླུང་གི་རིགས་ལྔ་ཡབ་ཡུམ་དུ་ཡེ་གདོད་མ་ནས་གནས་པ་དེ་ངོ་སྤྲད་ནས་ཉམས་སུ་ལེན་པ་ལ་གསུམ། འབྱུང་བའི་རླུང་གནད་དང་རྣམ་རྟོག་གི་རླུང་གནད་དང༌། རླུང་སེམས་གཉིས་མེད་ཀྱི་ངོ་སྤྲོད་དོ། །དང་པོ་ཕྱིར་རྒྱུ་ཞིང་ནང་དུ་འཇུག་པར་བྱེད་པ། ཉིན་ཞག་ཕྲུགས་ཅིག་ལ་ཉི་ཁྲི་ཆིག་སྟོང༌། དྲུག་རྒྱ་འབྱུང་འཇུག་ནས་གསུམ་བྱེད་པ་སྤྱི་དང་མཐུན་ནོ། །གཉིས་པ་དང་གསུམ་པའི་ངོ་སྤྲོད་ཞལ་ལས་ཤེས་སོ། །དེ་ལྟར་ཡང༌། རླུང་ཞེས་བྱ་བས་ལས་ཀུན་བྱེད། འདི་ནི་རྣམ་ཤེས་བཞོམ་པ་སྟེ། ལྔའི་བདག་ཉིད་བཅུ་མིང་ཅན། རྣམ་རྟོག་འཁོར་བ་བསྒྲུབ་བྱེད་རླུང༌། ཞེས་གསུངས་སོ། འོ་ན་རྣམ་པར་རྟོག་པ་ལུས་ཀྱི་ཁོངས་ཆུད་པའི་རྒྱུ་ཅི་ཡིན་སྙམ་ན། རྟོག་པ་གང་སྐྱེས་པའི་དུས་སུ། སྐད་ཅིག་མ་བསམ་པའི་རང་གཟུགས་སྒྲུབ་པ་ལ། དེའི་བྱེད་ལས་རྣམ་པར་སྨིན་པའི་ལུས་གྲུབ་བོ། འདི་ལ་གཉིས་ཏེ། འཁོར་ལོ་ལྔ་ལ་རྩ་བའི་རླུང་ལྔ་གནས་པ་ལ་བརྟེན་ནས་ཉོན་མོངས་པ་ལམ་དུ་བྱ་བ་དང༌། དབང་པོ་ལྔ་ལ་ཡན་ལག་གི་རླུང་ལྔ་གནས་པ་ལ་བརྟེན་ནས་འོད་ལྔ་ལམ་དུ་བྱའོ། །དང་པོ་ལ་དྲུག་ཏེ། གར་གནས་པ་དང༌། གར་རྒྱུ་བ་དང༌། ཉོན་མོངས་པ་གང་སྐྱེས་པ་དང༌། དེའི་དུས་སུ་ཅི་ལྟར་སྐྱེས་པའི་ང་པྲགཡལ་དེ་ཉིད་ལ་མཉམ་པར་བཞག་པས། གནས་སྐབས་སུ་ང་རྒྱལ་ལ་གནད་དུ་སོང་བས་དཔལ་རྒ་ལོ་ལྟ་བུར་འགྱུར་རོ། །མཐར་ཐུག་ང་རྒྱལ་འདག མཉམ་པ་ཉིད་ཀྱི་ཡེ་ཤེས་རྒྱུད་ལ་སྐྱེ། བཅོམ་ལྡན་འདས་རིན་ཆེན་འབྱུང་ལྡན་གྱི་སྐུ་ཐོབ་ནས། ང་རྒྱལ་ཅན་གྱི་སེམས་ཅན་སྨིན་ཅིང་གྲོལ་བར་བྱེད་དོ། །གཉིས་པ་འདོད་ཆགས་བསྐྱེད་པར་བྱེད་པའི་རླུང་ལྟེ་བ་ན་གནས། གསང་བའི་རྡོ་རྗེའི་ལམ་དུ་རྒྱུ། འདོད་ཆགས་བསྐྱེད། རྟག་ཏུ་རྡོ་རྗེ་ལས་སུ་རང་བ་འབྱུང༌། དེའི་དུས་སུ་ཅི་ལྟར་སྐྱེས་པའི་འདོད་ཆགས་དེ་ཉིད་ལ་མཉམ་པར་བཞག་པས། གནས་སྐབས་སུ་འདོད་ཆགས་ལ་གནད་དུ་སོང་བས། རྒྱལ་པོ་ཨིནྟྲ་བྷུ་ཏི་ལྟ་བུར་འགྱུར།

མཐར་ཐུག་འདོད་ཆགས་འདག །སོ་སོར་རྟོག་པའི་ཡེ་ཤེས་མངོན་དུ་འགྱུར། སྣང་མཐའ་ཡས་ཀྱི་སྐུ་ཐོབ་ནས། འདོད་ཆགས་ཅན་གྱི་སེམས་ཅན་སྨིན་གྲོལ་དུ་བྱེད་དོ། །གསུམ་པ་ཞེ་སྡང་སྐྱེ་བར་བྱེད་པའི་རླུང་སྙིང་ག་ན་གནས། སྨིན་མཚམས་སུ་རྒྱུ། ཞེ་སྡང་བསྐྱེད། བརྟགས་སྨིན་མཚམས་སུ་རྩ་གསུམ་དམར་ལམ་གྱིས་འོང༌། དེའི་དུས་སུ་ཅི་ལྟར་སྐྱེས་པའི་ཞེ་སྡང་དེ་ཉིད་ལ་མཉམ་པར་བཞག་པས། གནས་སྐབས་སུ་ཞེ་སྡང་ལ་གནད་དུ་སོང་བ། སློབ་དཔོན་པདྨ་འབྱུང་གནས་ལྟ་བུར་འགྱུར། མཐར་ཐུག་ཞེ་སྡང་འདུག མེ་ལོང་ལྟ་བུའི་ཡེ་ཤེས་མངོན་དུ་འགྱུར། མི་བསྐྱོད་པའི་སྐུ་ཐོབ་ནས། ཞེ་སྡང་ཅན་གྱི་སེམས་སྨིན་གྲོལ་དུ་བྱེད་དོ། །བཞི་པ་ཕྲག་དོག་སྐྱེ་བར་བྱེད་པའི་རླུང་མགྲིན་པ་ན་གནས། མཆུ་ལ་རྒྱུ། ཉོན་མོངས་པ་ཕྲག་དོག་སྐྱེད། རྟག་ཏུ་མཆུ་ཤབ་ཤུབ་མང་པོ་བྱེད། དེའི་དུས་སུ་ཅི་ལྟར་སྐྱེས་པའི་ཕྲག་དོག་དེ་ཉིད་ལ་མཉམ་པར་བཞག་པས། གནས་སྐབས་སུ་ཕྲག་དོག་ལ་གནད་དུ་སོང་བས། ཌོཾ་བྷི་ཧེ་རུ་ལྟ་བུར་འགྱུར། མཐར་ཐུག་ཕྲག་དོག་འདག བྱ་བ་གྲུབ་པའི་ཡེ་ཤེས་མངོན་དུ་འགྱུར། དོན་ཡོད་གྲུབ་པའི་སྐུ་ཐོབ་ནས། ཕྲག་དོག་ཅན་རྣམས་སྨིན་གྲོལ་དུ་བྱེད་དོ། །ལྔ་པ་ལྟ་བུར་འགྱུར། མཐར་ཐུག་གཏི་མུག་འདག ཆོས་ཀྱི་དབྱིངས་ཀྱི་ཡེ་ཤེས་སྔོན་དུ་འགྱུར། བཅོམ་ལྡན་འདས་རྣམ་པར་སྣང་མཛད་ཀྱི་སྐུ་ཐོབ་ནས། གཏི་མུག་ཅན་གྱི་སེམས་ཅན་སྨིན་གྲོད་དོ། །ཡང་ཞལ་སྔ་ནས། གཉིས་པ་དབང་པོ་ལྔ་ལ་ཡན་ལག་གི་རླུང་ལྔ་གནས་པ་ལ་རྟེན་ནས་འདོད་ཡོན་ལྔ་ལམ་དུ་བྱེད་པ་ནི། ཡན་ལག་གི་རླུང་རྣམ་པ་ལྔས། ཕྱི་རོལ་གྱི་ཡུལ་ལྔ་ལ་བརྟེན་པར་བྱེད་དེ། དེ་ཡང་རླུང་ཞེས་བྱ་བའི་གཟུགས་ཀྱིས་ནི། ཤེས་དང་ཡང་དག་འདྲེས་གྱུར་ནས། དབང་པོའི་ལམ་ནས་བྱུང་གྱུར་ཏེ། ཡུལ་རྣམས་ལ་ནི་མི་རྟོག་པར་བྱེད། ཅེས་གསུངས་པས། ཡུལ་ལེགས་པ་ལ་ཆགས། མ་ལེགས་པ་ལ་སྡང༌། བར་མ་ལ་གཏི་མུག དེ་བསྲེ་པ་གསུམ་གྱིས་ཉམས་སུ་བླང་སྟེ།

དེ་དག་རེ་རེ་ལ་ཡང༌། བཞི་ལམ་འབྲས་བུ་གསུམ་དུ་ཡོད་པས། དང་པོ་མིག་གི་དབང་པོ་ལ། གཟུགས་རྟོག་པར་བྱེད་པའི་འཁོར་ལོ་ཞེས་བྱ་བའི་རླུང་གནས། དེ་རྣམ་པར་རྟོག་པ་དང་འགྲོགས་ནས། གཟུགས་ལེགས་པ་རྣམས་ལ་ཆགས། གཟུགས་ལ་ཆགས་པའི་རྣམ་པར་རྟོགས་པ་སྐད་ཅིག་མ་དེ་རང་ལ་དངས་མའི་ཏིང་ངེ་འཛིན་ལ་མཉམ་པར་བཞག་པས། རྣམ་པར་རྟོག་པའི་རླུང་ནང་དུ་ལོག་པས། རྟེན་ཐིག་ལེ་འཕེལ་ཏེ། བརྟེན་པ་ཐིག་ལེ་དངས་མའི་སྟོབས་སུ་གྱུར་པས། གནས་སྐབས་སུ་མིག་དབང་པོ་གསལ་བ་དང༌། མི་གི་མངོན་པར་རྟོགས་པ་སྐད་ཅིག་མ་དེ་རང་ལ་དངས་མའི་ཏིང་ངེ་འཛིན་ལ་མཉམ་པར་བཞག་པས། རྣམ་པར་རྟོག་པའི་རླུང་ནང་དུ་ལོག་པས། རྟེན་ཐིག་ལེ་འཕེལ་ཏེ། བརྟེན་པ་ཐིག་ལེ་དངས་མའི་སྟོབས་སུ་གྱུར་པས། གནས་སྐབས་སུ་མིག་དབང་པོ་གསལ་བ་དང༌། མིག་གི་མངོན་པར་ཤེས་པ་འཆར་བ་དང༌། གཟུགས་སྣང་སྟོང་དུ་འཆར་ཞིང༌། མཐར་ཐུག་གཟུགས་རྡོ་རྗེ་མའི་ངོ་བོར་སངས་རྒྱའོ། །དེ་ལ་དངས་མའི་ཏིང་ངེ་འཛིན་ལ་མཉམ་པར་མ་བཞག་པར་ཕྱི་རོལ་ལ་ཡུལ་གྱི་སྟེང་དུ་རྣམ་པར་རྟོག་པ་ཁ་རྒྱུད་ན། རྣམ་པར་རྟོག་པའི་རླུང་ཕྱིར་ཡན་པས་རྟེན་པ་ཐིག་ལེ་སྙིགས་མའི་གནས་སུ་ཕྱིར་ཡན་པས། བརྟེན་པ་ཐིག་ལེ་སྙིགས་མའི་གནས་སུ་གྱུར་པས། རྟེན་ཐིག་ལེ་མཆི་མ་དང་རྡོངས་ནས་འཆོར་བ་དང༌། གནས་སྐབས་སུ་མིག་མི་གསལ་བ་དང༌། ཉེས་སྐྱོན་དཔག་ཏུ་མེད་པ་འབྱུང་ཞིང༌། མཐར་ཡི་དགས་ཀྱི་སྡུག་བསྔལ་ཉམས་སུ་མྱོང་བར་འགྱུར་རོ། །དེ་ལྟར་རྣ་བ་ལ་སྒྲ། སྣ་ལ་དྲི། ལུས་ལ་རེག་བྱ་རྟོགས་པར་བྱེད་པའི་འཁོར་ལོ་ཞེས་བྱ་བའི་རླུང་གནས། དེ་རྣམ་རྟོག་རླུང་དང་འགྲོགས་ནས། ཕྱི་རོལ་ཏུ་ཡུལ་རྟོག་པར་བྱེད། སྒྲ་སྙན་པ། དྲི་ཞིམ་པ། རོ་མངའ་བ། རེག་བྱ་འཇམ་པ་རྣམས་ལ་ཆགས་པར་བྱེད། དེ་ལྟར་ཡུལ་ཆགས་པའི་རྟོགས་པ་སྐད་ཅིག་མ་སྐྱེས་པ་དེ་རང་ཉིད་ཀྱི་སྟེང་དུ། ནང་དུ་དངས་མའི་ཤེས་པ་ལ་མཉམ་པར་བཞག་པས། རྣམ་པར་རྟོག་པའི་རླུང་ནང་དུ་ལོག་ཏེ།

རྟེན་ཐིག་ལེ་འཕེལ་བས། བརྟེན་པ་ཐིག་ལེ་དངས་མའི་སྟོབས་སུ་གྱུར་ནས། གནས་སྐབས་སུ་རྣ་བའི་དབང་པོ་ལ་སོགས་པ་རྣམས་གསལ་བ་དང༌། རྣ་བའི་དབང་པོ་ལ་སོགས་པའི་མངོན་པར་ཤེས་པ་རྣམས་འབྱུང་བ་དང༌། སྒྲ་གྲགས་སྟོང༌། དྲི་ཚོར་སྟོང༌། རོ་མྱོང་སྟོང༌། རེག་བྱ་རེག་སྟོང་འཆར་ཞིང༌། མཐར་ཐུག་སྒྲ་རྡོ་རྗེ་མ། དྲི་རྡོ་རྗེ་མ། རོ་རྡོ་རྗེ་མ། རེག་བྱ་རྡོ་རྗེ་མ་ལ་སོགས་པའི་རང་བཞིན་དུ་སངས་རྒྱའོ། །དེ་ལ་དངས་མའི་ཏིང་ངེ་འཛིན་ལ་མཉམ་པར་བཞག་པའི། ཕྱིར་ཡུལ་གྱི་སྟེང་དུ་རྟོག་པ་ཁ་རྒྱུད་དུ་འཕྲོས་ནས། འདི་ལེགས། འདི་སྙན། འདི་ཞིམ། འདི་མངར། འདི་འཇམ་སྙམ་པ་ལ་སོགས་པའི་རྟོག་པ་ཁ་རྒྱུད་ན། རྣམ་པར་རྟོག་པའི་རླུང་ཕྱིར་ཡན་ནས་བརྟེན་པ་ཐིག་ལེ་ཕྱིར་འཛག་ཏེ། སྒྲ་ལ་ཆགས་ན་རྣ་བ་ལ་སྣ་ལྤགས། དྲིལ་ཆགས་ན་སྣབས་ལ་སོགས་པ། ཟས་ལ་ཆགས་ན་ཟག་པ། སྐོམ་ལ་ཆགས་ན་དྲི་ཆུ། རེག་བྱ་ལ་ཆགས་ན་ལུས་ཀྱི་དངུལ་དང་སྡོངས་ནས་ཉམས་པས། གནས་སྐབས་སུ་རྣ་བས་སྒྲ་མི་ཐོས། སྣས་དྲི་མི་ཚོར། ལྕེས་རོ་མི་མྱོང༌། ལུས་ཀྱིས་རེག་བྱ་མི་ཚོར་བ་ལ་སོགས་པའི་ཉེས་པ་དཔག་ཏུ་མེད་པ་འབྱུང་ཞིང༌། མཐར་ཡི་དྭགས་ཀྱི་སྡུག་བསྔལ་ཉམས་སུ་མྱོང་བར་འགྱུར་རོ། དེ་ནས་རྟོག་པ་ཡུལ་ལ་ཕྱིར་མི་འཕྲོ་བར་དུ་དངས་མའི་ཏིང་ངེ་འཛིན་ལ་གནད་དུ་བསྣུན་པ་ལ་གལ་ཆེའོ། །ཡུལ་ཕྱིར་རྟོགས་པ་ཡན་ལ། ལམ་དུ་བཏང་ལ་ཆོས་ལྔ་ལྡན་གྱིས་ཉམས་སུ་བླངས་པར་བྱའོ། །དེ་དག་གི་གྲིབ་དང་བྱེད་ལས་ཀྱིས། བརྟེན་པ་ཐིག་ལེ་ཤོར་ནས། རྟེན་ཐིག་ལེ་ཉམས་པའམ། སྐམས་པས་གནས་སྐབས་དང་མཐར་ཐུགས་སུ་ཉེས་པའི་སྐྱོན་དཔག་ཏུ་མེད་པ་བསྐྱེད་པར་བྱེད་དོ། །དེ་ལྟར་མི་འགྲོ་བའི་ཉམས་ལེན་ལ་གསུམ། རབ་འབྲིང་ཐ་མའོ། །དང་པོ་ནི་ཕྱག་རྒྱ་ཆེན་པོའམ། དངས་མ་ཏིང་ངེ་འཛིན་ལ་ནང་དུ་མཉམ་པར་བཞག་ལ། ཕྱི་རོལ་དུ་སྐད་ཅིག་ཀྱང་མ་ཡེངས་པར་བྱ། འབྲིང་ནི་ཡུལ་ངན་པ་ལ་རྟོག་པ་འཕྲོས་པའི་སྐད་ཅིག་གཅིག་ལ།

བླ་མ་ཡབ་ཡུམ་མམ། ཡི་དམ་ཡབ་ཡུམ་བདེ་བའི་རང་བཞིན་ནམ། གཏུམ་མོའི་དམིགས་པ་ལ་སོགས་པ་བསྒོམ་པའམ། ཐ་ན་རྫས་དང་དངོས་པོ་མཐོང་བ་དང༌། དྲན་པ་ཙམ་གྱིས་ཆགས་པའི་སྟོབས་སྐྱེ་བའི་ཡུལ་ལ་དམིགས་པ་ལ་སོགས་པའམ། ཐ་ན་རྫས་དང་དངོས་པོ་མཐོང་བ་དང༌། དྲན་པ་ཙམ་གྱིས་ཆགས་པའི་སྟོབས་སྐྱེ་བའི་ཡུལ་ལ་དམིགས་པ་གཏད་ལ། ཕྱི་རོལ་གྱི་ཡུལ་ལ་མ་ཡེངས་པར་ནང་དུ་མཉམ་པར་བཞག འདི་ལ་སྐད་ཅིག་མ་བསམ་པའི་འཕོ་བ་དང༌། གསུམ་པ་ནི་ཡུལ་ངན་ལའམ་ཕྱིར་འཕྲོས་པའི་རྟོག་པ་ཁ་རྒྱུད་ན། ལམ་དུ་བཏང་ལ། ལྔ་ལྡན་གྱིས་ཉམས་སུ་བླང་གནད་དུ་བསྣུན་པས། དེ་དག་གི་ཡོན་ཏན་མཐའ་ཡས་པ་འབྱུང་བ་ཡིན་གསུང༌། གསུམ་པ་ནི་འོད་གསལ་བ་རྣམ་པར་ལྔ་ལས། གཞིའི་འོད་གསལ། ལམ་གྱི་འོད་གསལ། རྨི་ལམ་གྱི་འོད་གསལ་དང༌། བར་དོའི་འོད་གསལ། མཐར་ཐུག་གི་འོད་གསལ་ལོ། །དང་པོ་ནི། རང་གི་སེམས་ཉིད་འོད་གསལ་འགྲོ་འོང་མེད་པ་ཆོས་ཀྱི་སྐུར་ཡེ་གདོད་མ་ཉིད་ནས་གནས་པ། གློ་བུར་གྱི་དྲི་མ་བྲལ་བ་དེ། དཔེར་ན་པདྨ་འདབ་མ་ལས་སྐྱེས་ཀྱང་འདམ་གྱིས་མ་གོས་པའམ། གསེར་ལ་གཡས་མ་གོས་པ་ལྟ་བུའོ། །དེ་ལྟར་ཡིན་པ་ལ་ཡིན་པར་མ་ཤེས་པས། དེ་ཀ་ཉིད་ལ་རྨོངས་པས། མ་རིག་པའམ་གཏི་མུག་པའོ། །གཉིས་པ་ལམ་གྱི་འོད་གསལ་ནི། གཞི་ཇི་ལྟར་ཡིན་པའི་ཚུལ་བླ་མ་དམ་པས་ངོ་སྤྲད་ནས་འཕྲོད་པ་དེ། སྔར་འདྲིས་མི་དང་ཕྲད་པ་བཞིན་དུ་རང་གིས་རང་ངོ་ཤེས་པ་དང༌། སེམས་ཆོས་སྐུར་བློ་ཐག་ཆོད་པའི་སྟེང་དུ། གཞི་ཐོག་ཏུ་ཉམས་སུ་བླངས་པས། ཉིན་པར་ཆགས་སྡང་གི་རྣམ་པར་རྟོག་པ་ཐམས་ཅད་རྡོ་ཚན་ལ་ཁ་བ་བབ་པ་ལྟ་བུའམ། འཁྱག་པ་ཆུ་རུ་ཞུ་བ་བཞིན་དུ་རང་བཞིན་མེད་པར་རྟོག་པའམ། དྲིས་མས་མ་གོས་པར་རིག་པ་རྗེན་པར་འབུད་པས། ཤེལ་སྒོང་གཡའ་དག་པ་ལྟ་བུའམ། གསུམ་པ་རྨི་ལམ་གྱི་འོད་གསལ། ཉིན་པར་གྱི་དགེ་སྦྱོར་དེ་གཉིད་ཁུང་དུ་འདོངས་པ་གཉིད་དང༌། རྨི་ལམ་གྱིས་འཁྲུལ་པ་རང་སར་དག་ནས། ཉིན་པར་གྱི་དགེ་སྦྱོར་དང་ཅིག་ཏུ་འདྲེས་པས།

ཆུ་ལ་ཆུ་བཞག་པའམ། མར་ལ་མར་བཞག་པ་ལྟ་བུའོ། །བཞི་པ་བར་དོའི་འོད་གསལ་ནི། ཉིན་པར་གྱི་དགེ་སྦྱོར་དང༌། ཅིག་ཏུ་འདྲེས་པ་དེ་དང༌། བར་དོ་དང་པོའི་འོད་གསལ་གཉིས་ཅིག་ཏུ་འདྲེས་པས། བར་དོར་རིགས་དྲུག་ལ་སོགས་པའི་འཁྲུལ་སྣང་དག་ནས། འོད་གསལ་མ་བུ་ཅིག་ཏུ་འདྲེས་པ། ཆུ་ཕྲན་རྒྱ་མཚོ་འབབས་པ་ལྟ་བུའོ། །ལྔ་པ་མཐར་ཐུག་གི་འོད་གསལ་ནི། གཞི་ཡི་འོད་གསལ་དེ་ཉིད་ཀྱི་སྟེང་དུ་ཕེབས་ནས། ཆོས་སྐུ་འགྲོ་འོང་དང་བྲལ་བའི་དོན་རྟོགས་ནས། གཞན་སྣང་ལ་གཟུགས་སྐུ་རྣམ་གཉིས་ལ་སོགས་པའི་སྣང་བ་ཤར་ནས། སེམས་ཅན་གང་ལ་གང་འདུལ་གྱི་དོན་བྱེད་པར་འགྱུར་རོ། །དཔེར་ན་ནོར་བུ་རིན་པོ་ཆེ་འདམ་ནས་བཏོན་ནས། བཀྲུ་བ་དང་ཕྱི་བ་ལ་སོགས་པ་གསུམ་བྱས་ནས་གསོལ་བ་བཏབ་ན་དགོས་འདོད་འབྱུང་བའི་གསེར་གཡའ་དང་བྲལ་ནས་དོན་བྱེད་ནུས་པ་ལྟ་བུའོ། །འོད་གསལ་ལྔ་དོན་ཅིག་འདྲེས་པའི་མན་ངག་ཟབ་མོ་ཨི་ཐི། སྤྱི་དོན་གཉིས་པ་སེམས་ལ་གསུམ། གཞི་ལམ། འབྲས་བུའོ། །དང་པོ་ནི་ཏི་ལོ་བའི་ཞལ་ནས། ཀྱེ་ཧོ་འདི་ནི་རང་རིག་ཡེ་ཤེས་ཏེ། ངག་གི་ལམ་འདས་ཡིད་