༄༅། །ཁམས་གསུམ་ཆོས་ཀྱི་རྒྱལ་པོ་ཐུབ་དབང་ར*་ཤྲཱིའི་ཕྱི་ཡི་བཀའ་འབུམ་ནོར་བུའི་བང་མཛོད་བཞུགས་སོ།།

མཉམ་མེད་ཤཱཀྱའི་རྒྱལ་པོ་ལ་བསྟོད་ཕྱག་འབུལ་བ་འགྲོ་བའི་བླ་མ།། ༡༠༤༽ འགྲོ་བའི་བླ་མ་ཆོས་རྗེ་སྟོན་པ་ནི། །དང་པོ་བྱང་ཆུབ་མཆོག་ཏུ་ཐུགས་བསྐྱེད་ནས། །བསམ་གྱིས་མི་ཁྱབ་བསྐལ་པར་ཚོགས་བསགས་པས། །མཉམ་ཉིད་བྱང་ཆུབ་བརྙེས་ལ་ཕྱག་འཚལ་ལོ། །དུས་གསུམ་ཀུན་དང་དབྱེར་མེད་དུས་གསུམ་དུ། །སྐུ་གསུང་ཐུགས་ཉིད་མི་ཟད་འཁོར་ལོ་ཡིས། །སྐད་ཅིག་ཙམ་ཡང་མི་འབྲལ་དབྱེར་མེད་པས། །འགྲོ་རྣམས་སྨིན་པར་མཛད་ལ་ཕྱག་འཚལ་ལོ། །ཁྱོད་ཀྱིས་སྐྱོན་རྣམས་སྤངས་ཤིང་ཡོན་ཏན་བསྒྲུབ། །སྐྱོན་མེད་ཡོན་ཏན་རབ་རྫོགས་རྒྱལ་བའི་སྐུ། །འཁོར་འདས་ཡོན་ཏན་མ་ལུས་ཀུན་གྱི་གཏེར། །མི་ཟད་ནམ་མཁའི་མཛོད་ལ་ཕྱག་འཚལ་ལོ། །ཤཱཀྱའི་རྒྱལ་པོ་འགྲོ་འོང་སྤྲོས་དང་བྲལ། །གདོད་ནས་མ་སྐྱེས་ལྷུན་གྱིས་གྲུབ་པའི་སྐུ། །ཐུབ་པ་ཁྱོད་ལ་སྐྱེ་འགག་ཡོང་མི་མངའ། །རྣམ་དག་ངོ་བོ་ཉིད་ལ་ཕྱག་འཚལ་ལོ། །བདེན་གཉིས་དབྱེར་མེད་རྟག་ཏུ་བདེན་གསུངས་པ། །མི་ཤེས་མུན་པའི་ཚོགས་རྣམས་འཇིག་མཛད་པ། །ཉི་མའི་དཀྱིལ་འཁོར་དོན་གཉིས་སྟོན་པ་པོ། །སྣང་མཛད་ཡོན་ཏན་རྫོགས་ལ་ཕྱག་འཚལ་ལོ། །ཐུབ་པ་ཉིད་ཀྱི་བསྟན་པ་རིན་པོ་ཆེ། །བརྩེ་ཆེན་ནམ་མཁའི་མཛོད་ལ་མངའ་བརྙེས་པས། །འགྲོ་བའི་རེ་བསྐོང་བསམ་པ་རྫོགས་མཛད་པ། །ཐབས་མཁས་བླ་མེད་སྟོན་ལ་ཕྱག་འཚལ་ལོ། །སྟོན་པ་ཁྱོད་དང་རྟག་ཏུ་མི་འབྲལ་ཞིང༌། །ཉིད་ཀྱི་བསྟན་པ་བླ་མེད་རིན་པོ་ཆེ། །འགྲོ་བ་མ་ལུས་ཐམས་ཅད་སྨིན་བྱེད་ཅིང༌། །བླ་མེད་དཀོན་མཆོག་གསུམ་དང་མི་འབྲལ་ཤོག། །། ༡༠༥༽ ༄། །རྗེ་བཙུན་འཕགས་མ་སྒྲོལ་མའི་བསྟོད་པ་སྐུ་མཆེད་གཉིས་ཀྱི་ཞུ་ཆོས།། ཨོཾ་སྭསྟི། ལྷ་ན་མོ། བདུད་དང་བགེགས་དང་ལོག་འདྲེན་དགྲ་བོ་དང༌། །རླུང་དང་བད་ཀན་མཁྲིས་པ་འདུས་པ་དང༌། །ལས་དང་ཉོན་མོངས་ཤེས་བྱའི་སྒྲིབ་པ་རྣམས། །ཉི་མའི་མདུན་དུ་མུན་པ་མི་གནས་བཞིན། །རྡོ་རྗེ་འཆང་གི་མཚན་གྱིས་འཇིག་པར་འགྱུར། །བསམ་གྱིས་མི་ཁྱབ་བདེ་དང་སྐྱིད་པ་དང༌། །ཕྲིན་ལས་བཞི་དང་གྲུབ་ཆེན་བརྒྱད་དང་ནི། །བླ་མེད་མཆོག་གི་འབྲས་བུ་དམ་པ་ཡང༌། །རྡོ་རྗེ་འཆང་གི་མཚན་འདི་སུས་འཛིན་པ། །དེ་དག་ཐམས་ཅད་མྱུར་དུ་འཐོབ་པར་འགྱུར། །དུས་གསུམ་སངས་རྒྱས་ཐམས་ཅད་འདུས་པའི་སྐུ། །འཁོར་འདས་མ་ལུས་ཀུན་གྱི་གཉེན་གཅིག་པུ། །ཕན་དང་བདེ་བ་ཀུན་གྱི་འབྱུང་གནས་གཙོ། །བླ་མ་རྡོ་རྗེ་འཛིན་པ་ཆེན་པོ་ཡིས། །རྒྱུན་ཆད་མེད་པར་རྟག་ཏུ་བསྐྱབ་མཛད་གསོལ། །དུས་གསུམ་བདེ་གཤེགས་ཐམས་ཅད་ཀྱི། །ཡུམ་གྱུར་འཕགས་མ་འོད་ཟེར་ཅན། །ཤེས་རབ་ཕ་རོལ་ཕྱིན་པ་ཉིད། །ཡུམ་གྱུར་ཁྱོད་ལ་ཕྱག་འཚལ་ལོ། །གང་གི་མཚན་ཙམ་ཤེས་པས་ཀྱང༌། །ཉེས་པ་ཐམས་ཅད་ཟད་བྱེད་ཅིང༌། །ཕན་བདེ་ཐམས་ཅད་རབ་སྟེར་བ། །གཉེན་གྱུར་ཁྱོད་ལ་ཕྱག་འཚལ་ལོ། །དགྲ་དང་ཆོམ་རྐུན་འཇིགས་པ་དང༌། །གཞན་ཡང་འཇིགས་པ་ཐམས་ཅད་ལས། །དྲན་པ་ཙམ་གྱིས་སྐྱོབ་མཛད་པ། །ཐུགས་རྗེ་ཅན་ལ་ཕྱག་འཚལ་ལོ། །བདག་ཅག་ཉེས་པ་ཐམས་ཅད་དང༌། །འཇིགས་དང་སྡུག་བསྔལ་ཐམས་ཅད་ཀྱིས། །རྣམ་པར་གཟིར་བའི་སེམས་ཅན་རྣམས། །རྗེ་བཙུན་འཕགས་མས་བསྐྱབ་ཏུ་གསོལ། །དུས་གསུམ་སངས་རྒྱས་ཀུན་འདུས་མ་གཅིག་རྗེ་བཙུན་མ། །སྐུ་གསུང་ཐུགས་ཀྱི་ཕྲིན་ལས་དཔག་མེད་མཐའ་ཡས་པས། །ལས་དང་ཉོན་མོངས་སྡུག་བསྔལ་ཉེས་ཚོགས་མ་ལུས་རྣམས། །མ་གཅིག་དྲན་པས་ཉེས་ཚོགས་ཡང་དག་བསལ་དུ་གསོལ། །ཕྱག་འཚལ་ལོ། །ཕྱག་འཚལ་ཕྱག་འཚལ་རྗེ་བཙུན་མ། །འཕགས་མ་སྒྲོལ་མ་སྒྲོལ་མཛད་མ། །དུས་གསུམ་རྒྱལ་བའི་ཡུམ་གཅིག་མ། །འགྲོ་བ་ཀུན་གྱི་གཉེན་གཅིག་མ། །འཁོར་བའི་སྡུག་བསྔལ་སེལ་མཛད་མ། །བདེ་བ་ཐམས་ཅད་སྟེར་མཛད་མ། །འགྲོ་དྲུག་སེམས་ཅན་ཐམས་ཅད་ཀྱི། །ཉེས་ཚོགས་སྐྱོན་དང་བྲལ་མཛད་ཅིང༌། །ཡང་དག་ཤེས་རབ་བསྐྱེད་པ་མོ། །ལྷ་མོ་ཤེས་རབ་ཕ་རོལ་ཕྱིན། །དུས་གསུམ་སངས་རྒྱས་ཀུན་གྱི་ཡུམ། །བྱང་ཆུབ་སེམས་དཔའ་ཀུན་གྱི་མ། །ཉན་ཐོས་རང་སངས་རྒྱས་རྣམས་ཀྱི། །ལྷ་མོ་ཁྱོད་ནི་མ་མ་ཉིད། །འཁོར་དང་མྱ་ངན་འདས་པ་ཡི། །བདེ་ལེགས་ཕུན་ཚོགས་གང་ཡིན་པ། །ལྷ་མོ་ཁྱོད་ལས་བྱུང་བའོ། །འགྲོ་བ་ཀུན་གྱི་མགོན་དང་སྐྱབས། །གཉེན་དང་དཔུང་གཉེན་ཁྱོད་ཡིན་ཏེ། །མ་གཅིག་དཔལ་ལྡན་སྒྲོལ་མཛད་མ། །རྗེ་བཙུན་འཕགས་མ་སྒྲོལ་མ་ལ། །བདག་དང་འགྲོ་དྲུག་ཐམས་ཅད་ཀུན། །ཕྱག་འཚལ་ཉམ་ཐག་ང་རོ་ཡིས། །སྙིང་ནས་སྐྱབས་གསོལ་འོ་དོད་འབོད། །་མ། །གཏིང་མཐའ་མེད་པའི་འཁོར་བ་ནི། །དྲན་ཡང་སྒྱིད་ལུག་ག་ཆད་པའི། །ཉེས་ཚོགས་མུ་མཐའ་མེད་པ་ལས། །དབུགས་འབྱིན་མཛད་པའི་ལྷ་མོ་ཁྱོད། །མཐོང་བ་དང་ནི་ཐོས་པ་དང༌། །རེག་པ་དང་ནི་དྲན་པས་ཀྱང༌། །འཁོར་བའི་སྡུག་བསྔལ་རྒྱ་མཚོ་ལས། །རྗེ་བཙུན་འཕགས་མས་སྐྱོབ་པར་མཛད། །ང་དང་བདག་ཏུ་འཛིན་པ་ཡི། །ལོག་པའི་ཤེས་པས་འཁྲུལ་པ་རྣམས། །ཕྱིན་ཅི་ལོག་བཞིས་མདོངས་པ་ཡི། །མི་ཤེས་མུན་སེལ་ཁྱོད་ཉིད་ལགས། །ལམ་ལོག་ཞུགས་དང་དམན་པའི་ལམ། །ལམ་གྱི་བར་ཆད་བདུད་དགྲ་ལས། །སྐྱབས་མཛད་སྐྱོབ་པའི་སྐྱབས་གཅིག་མ། །སྐྱབས་སུ་མཆིའོ་བསྐྱབ་ཏུ་གསོལ། །མ་གཅིག་ཐུགས་རྗེའི་བྱིན་རླབས་ཀྱིས། །ཕྱིན་ཅི་ལོག་གི་ཤེས་རབ་དང༌། །སྡུག་བསྔལ་རྒྱུ་དང

།ཉམས་ཐག་ང་རོས་གསོལ་འདེབས་བྱིན་གྱིས་རློབས། །དག་པ་གཉིས་ལྡན་དྲི་མེད་ཆོས་ཀྱི་སྐུ། །གཟུང་འཛིན་སྤྲོས་པས་རབ་དབེན་བློ་ལས་འདས། །བྱ་དང་བྱེད་པ་མི་མངའ་མཉམ་ཉིད་སྐུ། །འགྲོ་བའི་མགོན་པོས་བདག་ཅག་ཞི་བར་མཛོད། །དེ་དང་དེ་ཡི་རང་བཞིན་དབྱེར་མེད་ཉིད། །ཆོས་ཀྱི་སྐུ་དང་ཡོན་ཏན་རོ་གཅིག་པ། །དཔག་མེད་ཕུནཀྱི་དགོངས་པ་མ་རྫོགས་ཤིང༌། །ཁྱོད་ལ་གསོལ་འདེབས་རྣམས་དང་འགྲོ་བ་ཀུན། །བདག་ཅག་སྐྱེ་དགུ་ཐམས་ཅད་སྐྱབས་མཆི་འོ། །ཕན་པར་འདོད་པས་ཟང་ཟིང་སྣ་ཚོགས་ཀྱི། །སྤྲོས་པའི་རྒྱ་མཚོར་ལྷུང་བའི་ཆགས་སྡང་གིས། །རང་རྒྱུད་ཚིགས་ནས་གཞན་རྒྱུད་བསྲེག་པ་ཡི། །གདུག་པའི་མེ་འདི་མགོན་པོས་ཞི་བར་མཛོད། །ནགས་ཁྲོད་དགོན་པ་རི་བོ་བག་ཡངས་པར། །ཆོག་ཤེས་ཟས་དང་གོས་ཀྱིས་ཉེར་འཚོ་ཞིང༌། །ཞི་གནས་ལྷག་མཐོང་དབྱེར་མེད་ཏིང་འཛིན་གྱིས། །འགྲོ་བའི་མགོན་དང་མི་འབྲལ་གྱུར་ཞིག་གུ། །ཡོན་ཏན་རྒྱ་མཚོ་སེམས་ཉིད་རྣམ་དག་ལ། །སྒྲིབ་བྱེད་ཉོན་མོངས་རྣམ་རྟོག་སྤྲིན་ཕུང་འདི། །དབེན་དང་སྡོམ་དང་སྣ་ཚོགས་བརྟུལ་ཞུགས་དང༌། །ཡེ་ཤེས་རླུང་གིས་རྣམ་པར་གཏོར་གྱུར་ནས། །བཅོམ་ལྡན་འགྲོ་བའི་དབང་ཕྱུག་སྐྱོབ་པ་པོ། །ཀུན་ཏུ་བཟང་པོ་ནམ་མཁའི་བདག་ཉིད་སྐུ། །སེམས་ཅན་ཀུན་དང་མཉམ་པའི་སྐུར་སྣང་བ། །ལུས་ཅན་ཀུན་གྱིས་མཆོག་གི་སྐུ་ཐོབ་ཤོག །འཁོར་བའི་ཉེས་ཚོགས་དྲི་མ་རབ་སྦྱངས་ནས། །བླ་མེད་ཡོན་ཏན་རྒྱ་མཚོ་རབ་རྫོགས་ཏེ། །རྟག་ཏུ་སངས་རྒྱས་སྒྲུབ་པའི་རྣལ་འབྱོར་པ། །སྐུ་མཆེད་གཉིས་ཀྱིས་བདག་ལ་ཞུས་པའོ།། །། ༡༠༦༽ ༄། །ཐེག་ཆེན་ཆོས་འཁོར་གཏན་ལ་ཕབ་པ་འོང་གེས་ཞུས་པའི་རྩ་ཚིག། ཨོཾ་སྭསྟི། བླ་མ་རྣམས་དང་དུས་གསུམ་རྒྱལ་བ་དང༌། །རྒྱལ་བའི་ཡུམ་གྱུར་ཞི་བ་འདོད་བྲལ་ཆོས། །གང་གིས་ཉམས་སུ་བླངས་པའི་འཕགས་རྣམས་ལ། །གུས་པས་ཕྱག་འཚལ་སྐྱབས་སུ་ཉེ་བར་མཆི། །རབ་འབྱམས་བཀའ་ལ་ཐོགས་མེད་སྨྲ་བའི་དཔལ། །བསླབ་གསུམ་རྒྱན་གྱིས་ལེགས་མཛེས་རྣལ་འབྱོར་པས། །ཡུལ་འདི་བདག་གི་མིན་ཡང་ཡང་ཡང་ཞུས། །དེ་ཕྱིར་བླ་མའི་གསུང་སྒྲོས་ཟུར་ཙམ་འབྲི། །ཐུབ་པ་ཆེན་པོའི་གསུང་རབ་རྒྱ་མཚོ་རྣམས། །ལེགས་པར་དགོངས་ཤིང་ཐུགས་སུ་ཆུད་པ་དང༌། །དེ་ཡི་དོན་འགྲེལ་ལེགས་པར་བསྡུས་པ་རྣམས། །གང་གི་བློ་ལ་ཤར་ཡང་མི་དགའ་མེད། །ཐུབ་ཆེན་ཆོས་ཀྱི་རྒྱལ་པོ་བཅོམ་ལྡན་དེས། །དང་པོར་བྱང་ཆུབ་མཆོག་ཏུ་ཐུགས་བསྐྱེད་ནས། །རབ་འབྱམས་མཐའ་ཡས་བསྐལ་པར་ཚོགས་བསགས་པས། །བྱང་ཆུབ་ཤིང་དབང་དྲུང་དུ་སངས་རྒྱས་པ། །བཅོམ་ལྡན་མགོན་པོ་དེ་ལ་རྒྱལ་བའི་སྲས། །ཚངས་དབང་འཇིག་རྟེན་མགོན་གྱིས་གསོལ་བཏབ་ནས། །རྨད་དུ་བྱུང་བའི་ཆོས་ཀྱི་འཁོར་ལོ་གསུམ། །ཝཱ་རཱ་ཎ་སཱི་དང་ནི་རྒྱལ་པོའི་ཁབ། །རྩྭ་མཆོག་གྲོང་ཁྱེར་ཆེན་པོ་ལ་སོགས་པར། །འགྲོ་བའི་བླ་མས་ཆོས་ཀྱི་འཁོར་ལོ་བསྐོར། །རིན་ཆེན་ཆོས་ཀྱི་འཁོར་ལོ་འདི་གསུམ་ཡང༌། །ཕུན་སུམ་ཚོགས་པ་རྣམ་ལྔར་གཤིས་ཀྱིས་གནས། །ལྔ་གསུམ་ཇི་ལྟར་ཡིན་པ་རྒྱལ་བའི་གསུང༌། །སྟོན་པས་གསུངས་པ་མདོ་ཙམ་བརྗོད་པ་ལ། །ཤཱཀྱའི་རྒྱལ་པོ་བྱང་ཆུབ་སངས་རྒྱས་ནས། །བདུན་ཕྲག་བདུན་གྱི་ཞག་གི་གྲངས་སྙེད་ཅིག

།འདས་པའི་དུས་སུ་ཝཱ་རཱ་ཎ་སཱི་ཡི། །དྲང་སྲོང་ལྷུངོགས། །སྔོན་གྱི་སྨོན་ལམ་སྟོབས་ཀྱིས་ངེས་བྱུང་བ། །རྒྱལ་སྲས་སེམས་ནི་བསྐྱེད་མ་ཐག་ཏུ་ཡང༌། །ཆོས་ཀྱི་འཁོར་ལོ་བསྐོར་བར་བསྐུལ་འདེབས་པ། །དེ་ལ་སོགས་པ་བྱང་ཆུབ་སེམས་དཔའི་ཚོགས། །བརྗོད་དུ་མེད་པའི་རྒྱལ་བའི་ཞིང་རྣམས་ནས། །ཞིང་འདིར་ལྷགས་པའི་བྱང་ཆུབ་སེམས་དཔའ་ཡིས། །ཁྱད་འཕགས་ཆོས་ཀྱི་སེང་གེའི་ཁྲི་བཤམས་ཤིང༌། །ཞིང་འདི་ལེགས་པར་བརྒྱན་ཅིང་མཆོད་པའི་ཚོགས། །དཔག་ཏུ་མེད་པས་མཆོད་ནས་འདི་སྐད་ཅེས། །ཐུབ་ཆེན་ཆོས་ཀྱི་འཁོར་ལོ་བསྐོར་དུ་གསོལ། །གདུལ་བྱ་ཐམས་ཅད་སྨིན་པར་མཛད་དུ་གསོལ། །ཡང་དང་ཡང་དུ་གསོལ་བ་བཏབ་པ་ལས། །བཅོམ་ལྡན་འདས་ཀྱིས་ལྔ་སྡེ་གཞིར་མཛད་ནས། །དགེ་སློང་ཁྱེད་ཀྱིས་འདི་ལྟར་ཤེས་པར་བྱ། །ཕུང་པོ་ལྔ་དང་སྐྱེ་རྒ་ན་འཆི་བཞི། །སྡུག་བསྔལ་ཕུང་པོ་གྲངས་ལས་འདས་པ་རྣམས། །ཉོན་མོངས་ལས་ཀྱི་རྒྱུ་ལས་བྱུང་བ་སྟེ། །ཉོན་མོངས་ཡོད་ན་ལས་འབྱུང་དེ་ལས་ནི། །འབྲས་བུ་སྡུག་བསྔལ་ཆེན་པོ་འབྱུང་བ་ཡིན། །ཉོན་མོངས་དེ་ཡང་རྣམ་པ་གསུམ་ཡིན་ཏེ། །དང་པོ་བརྒྱད་དང་དགུ་པ་ཉོན་མོངས་ཏེ། །དང་པོ་མ་རིག་འགགས་པས་འདུ་བྱེད་སོགས། །བཅུ་གཉིས་འགག་པ་སྟོན་པས་གསུངས་པ་འདི། །དབང་པོ་འབྲིང་པོ་རང་རྒྱལ་གཙོ་བོར་མཛད། །ཉོན་མོངས་གཉིས་པ་སྲེད་པ་གཞིར་འགྱུར་ཏེ། །སྲིད་དང་བྲལ་ལ་ཡང་སྲིད་ཡོད་མིན་ཏེ། །འདོད་པ་མེད་པས་མྱ་ངན་འདའ་བ་འདི། །དེ་ཡི་རིགས་ཅན་ཉན་ཐོས་རྣམས་ཀྱི་ཡིན། །ལེན་པའི་ངོ་བོ་ཞེ་སྡང་ཉིད་ཡིན་ཕྱིར། །ཞེ་སྡང་སྤངས་པས་ཞེ་སྡང་མེད་པ་ཡི། །སེམས་གསུམ་སྟོབས་འཕེལ་བྱང་ཆུབ་སེམས་དཔའ་རྣམས། །ཚོགས་གཉིས་བསགས་པས་ཆོས་ཀྱི་རྒྱལ་པོར་གྱུར། །འདི་ལ་བཅོམ་ལྡན་ཆོས་ཀྱི་རྒྱལ་པོ་ཡིས། །དགེ་སློང་དག་ཅེས་བོས་ནས་བཀའ་བསྩལ་པ། །རིགས་ཅན་གསུམ་གྱི་སྲས་ལ་ཅིག་ཅར་དུ། །གསུངས་པ་ཡིན་གྱི་ཐ་དད་ཡོད་མ་ཡིན། །ཉོན་མོངས་འདི་ཡོད་པས་ན་ལས་འབྱུང་ཞིང༌། །ལས་ལས་འབྲས་བུ་རྣམས་ཀྱང་འབྱུང་བ་ལ། །ཉོན་མོངས་གསུམ་པོ་གང་རུང་འགགས་པ་ཡིས། །ལས་དང་འབྲས་བུ་འགག་པ་ཁྱད་མེད་ན། །གསུམ་དུ་གསུངས་པ་ཇི་ལྟར་ཡིན་སྙམ་ན། །སྲེད་དང་ལེན་པ་མ་རིག་ཉིད་ཡིན་ཏེ། །མ་རིག་པ་ཡང་སྲེད་དང་ལེན་པ་ཡིན། །འདུས་བྱས་མི་རྟག་ཆོས་འདི་ཐམས་ཅད་ཀུན། །ཕན་ཚུན་གཅིག་ལ་གཅིག་ནི་ལྟོས་པའི་ཕྱིར། །རྟེན་ཅིང་འབྲེལ་པ་མདུང་ཁྱིམ་ལྟ་བུ་ཞེས། །བཅོམ་ལྡན་གསུང་དང་རིག་པས་མྱོང་བ་ཤེས། །རིགས་ཅན་གསུམ་ཡང་དང་པོ་འཇུག་པའི་སྒོས། །ཐ་དད་གྱུར་ཀྱང་འབྲས་བུ་གཅིག་གྱུར་པ། །རྒྱུ་མཚན་འདི་ལས་ཁྱེད་ཀྱིས་ཤེས་པར་མཛོད། །ཉོན་མོངས་གསུམ་གྱི་རྗེས་སུ་འབྲངས་པའི་ལས། །ལུས་དང་ངག་དང་ཡིད་ཀྱིས་གང་བྱས་པ། །བསམ་གྱིས་མི་ཁྱབ་དཔག་ཏུ་མེད་པ་ཉིད། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དུ། །དཔག་མེད་ལེགས་པར་གསུངས་པ་འདི་དག་ཀུན། །བསམ་ངན་སྟོབས་སུ་གྱུར་བས་བྱས་པ་དེ། །རྒྱ་དང་རྒྱ་ཡི་འབུར་བཞིན་སྣང་ཞིང་གྲུབ། །ད་ལྟ་བདག་ཅག་ལ་སོགས་སེམས་ཅན་རྣམས། །རང་གིས་བྱས་པ་སྨིན་པའི་བདེ་སྡུག་རྣམས། །འདི་དང་འདི་ཡིས་བྱས་ཞེས་བྱེད་པོར་བལྟ། །བཟང་པོ་བྱས་ལ་ཆགས་པ་སྐྱེ་བར་འགྱུར། །ངན་པ་བྱས་ན་ཞེ་སྡང་སྐྱེ་བ་ཡི། །བཟང་ངན་འདིས་བྱས་སྙམ་དུ་སེམས་པ་འདི། །བྱེད་པོས་བྱས་པའི་ལོག་ལྟ་ཇི་ལྟར་འགག

།མཐོ་དང་དམའ་བ་གང་དུ་མི་སེམས་པར། །ང་དང་བདག་ཅེས་རྟག་པར་འཛིན་པའི་ཡིད། །ད་རུང་འདི་ལ་འཆལ་ཞིང་ཁ་འཛིན་ན། །ལོག་ལྟ་ཆེན་པོ་ག་ལ་སོགས་ལོག་པར་ལྟ་བ་རྣམས། །འཇིག་རྟེན་མགོན་པོ་ཕག་མོ་གྲུ་པ་ཡིས། །ད་ལྟ་རང་གི་བསམ་པ་འདི་ཡིན་གསུང༌། །ཕུང་པོ་ལྔ་ལ་བདག་དང་བདག་གི་ཞེས། །དབྱེ་བ་ཉི་ཤུར་བྱུང་བ་འདི་ཉིད་ལ། །འཇིག་ཚོགས་ལྟ་བའི་རི་རྩེ་མཐོན་པོ་ཞེས། །སངས་རྒྱས་ཀྱིས་གསུངས་སློབ་དཔོན་འཕགས་པས་བསྡུས། །འཇིག་ཚོགས་ལྟ་བར་ལྟ་བ་དྲུག་ཅུ་གཉིས། །འདུས་པ་སྲོག་གི་དབང་པོ་དཔེར་མཛད་པས། །ལྟ་བ་ཐམས་ཅད་གཟུང་འཛིན་གཉིས་སུ་འདུས། །གཟུང་དང་འཛིན་པ་གཏི་མུག་མ་རིག་པ། །འདི་ཡོད་པས་ནི་དེ་ཡི་ལས་དང་འབྲས། །འབྱུང་ཕྱིར་འཁོར་བའི་སྡུག་བསྔལ་ཆེན་པོ་ནི། །ཀུན་འབྱུང་རྒྱུ་ལས་འབྱུང་བ་ངེས་པའི་ཕྱིར། །སྡུག་བསྔལ་བ་དང་ཀུན་འབྱུང་རྒྱུ་འབྲས་བསྟན། །དེ་ལས་ལྡོག་པ་རྒྱུ་དང་འབྲས་བུའི་ཚུལ། །ལམ་ནི་འཕགས་པའི་ཡན་ལག་བརྒྱད་པོ་དང༌། །འབྲས་བུ་འགོག་པ་ཞི་བ་གྱ་ནོམ་པ། །རྙོག་མེད་བསིལ་བ་ཞི་བ་ཉིད་གསུངས་ཏེ། །འཇིག་རྟེན་གསུམ་གྱི་མགོན་པོ་རིན་ཆེན་དང༌། །རྒྱལ་བ་རྣམས་ཀྱིས་མདོ་རྒྱུད་ཐམས་ཅད་དུ། །སངས་རྒྱས་ཆོས་རྣམས་དགེ་བའི་བཤེས་གཉེན་ཉིད། །བསྙེན་དང་བསྟེན་དང་བཀུར་ལས་འབྱུང་བར་གསུངས། །དེ་བསྟེན་པ་ལས་ཡང་དག་ལྟ་ལ་སོགས། །འཕགས་པའི་ལམ་རྣམས་རྒྱུད་ལ་སྐྱེས་གྱུར་ནས། །འཕགས་པ་བསིལ་བ་ཞི་བ་འགོག་པ་ཡི། །འབྲས་བུ་དགྲ་བཅོམ་ཆེན་པོར་འགྱུར་བ་ལ། །ལམ་གྱི་བདེན་པ་ཉམས་སུ་བླངས་པ་ལས། །འབྲས་བུ་འགོག་པའི་བདེན་པ་འབྱུང་བར་གསུངས། །སྡུག་བསྔལ་སྡུག་བསྔལ་ཉིད་དུ་བདེན་པ་དང༌། །ཀུན་འབྱུང་རྒྱུ་ལས་འབྱུང་བར་བདེན་པ་དང༌། །འགོག་པ་སྡུག་བསྔལ་འགགས་པར་བདེན་པ་དང༌། །དེ་ཡི་ལམ་ནི་བླ་མ་བསྟེན་པ་ལས། །འཕགས་ལམ་སྐྱེ་དང་བདེན་པ་རྣམ་པ་བཞི། །ཐུབ་པ་ཆེན་པོས་ལེགས་པར་གསུངས་པའི་དོན། །ཆོས་ཀྱི་འཁོར་ལོ་དང་པོ་བསྐོར་བ་འདིས། །ལྔ་སྡེ་བཟང་པོས་དགྲ་བཅོམ་ཐོབ་པར་གྱུར། །ལྷ་རྣམས་བརྒྱད་ཁྲིས་འཕགས་པའི་བདེན་པ་མཐོང༌། །རྗེ་བཙུན་བྱམས་སོགས་བླ་མེད་ཐེག་པས་སྨིན། །ཚངས་དབང་རྒྱལ་པོས་རང་གི་བསམ་པ་གྲུབ། །རྒྱལ་སྲས་ལྷ་མིར་བཅས་པ་དགའ་བ་སྐྱེས། །འཇིག་རྟེན་ཁམས་འདིར་དཀོན་མཆོག་གསུམ་བྱུང་བས། །བཅོམ་ལྡན་འདས་ཀྱི་ཐུགས་དགོངས་དང་པོ་རྫོགས། །བཅོམ་ལྡན་འདས་ཀྱིས་དང་པོར་བསྐོར་པ་ཡི། །ཆོས་ཀྱི་འཁོར་ལོ་འདི་ནི་འཇིག་རྟེན་དུ། །བསྐོར་བ་མེད་པ་དང་པོ་བྱུང་བའི་ཕྱིར། །ཆོས་ཀྱི་འཁོར་ལོ་དང་པོ་ཞེས་པར་གྲགས། །བླ་མེད་དཀོན་མཆོག་གསུམ་ལ་སྐྱབས་སུ་མཆི། །འཁོར་ལོ་གཉིས་པ་ལེགས་པར་གསུངས་པའི་དོན། །ཐུབ་པ་ཆེན་པོ་རྒྱལ་པོའི་ཁབ་ཏུ་བྱོན། །ལམ་གྱི་བར་དུ་ཉེ་ལྔ་བཟང་པོ་དང༌། །དྲུག་ཅུ་བཟང་སྡེའི་ཚོགས་དང་བཅས་པ་བཏུལ། །དགའ་མོ་དགའ་སྟོབས་བདེན་པ་དག་ལ་བཞག

།ལྟེངས་རྒྱས་ཡུལ་གྱི་འོད་བསྲུངས་རལ་པ་ཅན། །ལྔ་བརྒྱའི་ཚོགས་བཅས་ག་ཡ་འོད་བསྲུངས་དང༌། །ཆུ་ཀླུང་འོད་བསྲུངས་ཚོགས་དང་བཅས་པ་ཡི། །རལ་པ་ཅན་སྟོང་ཐུབ་པ་ཆེན་པོས་བཏུལ། །ག་ཡའི་འགོ་ལ་ཆོ་འཕྲུལ་ཆེན་པོ་བསྟན། །མ་ག་Z་ཡི་རྒྱལ་པོ་ཆེན་པོ་ཉིད། །གཟུགས་ཅན་སྙིང་པོ་རྣམ་གྲགས་ལྷ་ཚོགས་དང༌། །འབུམ་ཕྲག་དུ་མའི་ཚོགས་བཅས་དཔག་མེད་པ། །ཐུབ་པ་ཆེན་པོས་བདེན་པ་དག་ལ་བཞག །ཐུབ་པའི་སྲས་མཆོག་རྒྱལ་པོ་ཆེན་པོ་དེས། །ཐུབ་པ་ཆེན་པོ་ཇི་སྲིད་བཞུགས་ཀྱི་བར། །ཆོས་གོས་གཟིམས་ཆ་ལ་སོགས་ཡོ་བྱད་ཀྱི། །བཀུར་སྟི་ཆེན་པོས་བདག་གིས་བཀུཔ། །མདུན་དུ་བཞག་ནས་ཏིང་འཛིན་རྒྱལ་པོ་མཆོག །སེང་གེ་རྣམ་པར་རོལ་པ་མཉམ་བཞག་པ། །འཇིག་རྟེན་ཁམས་ནི་རྣམ་པ་དྲུག་ཏུ་གཡོས། །མི་མཇེད་རྒྱལ་བའི་ཞིང་འདི་ཐམས་ཅད་ཀྱང༌། །པVོ་ཅན་གྱི་ཞིང་ཁམས་རྣམ་དག་ན། །བདེ་གཤེགས་པVོ་དམ་པ་འཇམ་དབྱངས་བཅས། །ཇི་ལྟར་བཞུགས་པ་དེ་ལྟར་ཞིང་འདི་སྣང༌། །དེ་ཚེ་མགོན་པོའི་སྐུ་ལས་འོད་ཟེར་ཚོགས། །མཚན་དང་དཔེ་བྱད་བ་སྤུ་ཐམས་ཅད་ལས། །འོད་ཟེར་བྱེ་བ་ཁྲག་ཁྲིག་བརྒྱ་སྟོང་དག །དྲུག་ཅུ་དྲུག་ཅུ་དཔག་ཏུ་མེད་པ་བྱུང༌། །འོད་དེས་ཕྱོགས་བཅུ་འཇིག་རྟེན་མཐའ་ཡས་པ། །གང་གའི་ཀླུང་གི་བྱེ་མ་སྙེད་རྣམས་ཀུན། །གསལ་ཞིང་ཤིན་ཏུ་སྣང་བ་ཉིད་དུ་བྱས། །དོག་ས་ཆེར་གཡོས་འོད་ཟེར་སྣང་བའི་རྒྱུ། །སོ་སོའི་ཞིང་གི་བཅོམ་ལྡན་འདས་ལ་ཞུས། །སོ་སོ་ཞིང་གི་སེམས་དཔའ་ཆེན་པོ་ཡིས། །ཞུ་བ་ཞུས་ནས་བཏང་བའི་རྒྱལ་སྲས་ཀྱིས། །པVོ་གསེར་གྱི་མདོག་ཅན་འདབ་སྟོང་བ། །ཐུབ་པ་ཆེ་ལ་ཕུལ་བ་བཞེས་ནས་ཀྱང༌། །ཕྱོགས་བཅུ་ཞིང་དུ་གཏོར་བས་པV་ལས། །རྒྱལ་བའི་སྐུ་བཞུགས་དཔག་ཏུ་མེད་པ་ཡིས། །ཞིང་རྣམས་ཐམས་ཅད་ཤིན་ཏུ་གང་བར་གྱུར། །ཕ་རོལ་ཕྱིན་པ་དྲུག་གི་ཆོས་བསྟན་པས། །གདུལ་བྱ་དཔག་ཏུ་མེད་པ་སྨིན་པར་མཛད། །བསམ་གྱིས་མི་ཁྱབ་ཆོ་འཕྲུལ་མཆོག་བསྟན་ནས། །ཞིང་རྣམས་ཀུན་ནས་འདུས་པའི་སེམས་དཔའ་དང༌། །ཉན་ཐོས་དགེ་འདུན་ལྷར་བཅས་འཇིག་རྟེན་གྱི། །ཚོགསཡང་ཞུས། །ཆོས་ཀྱི་འཁོར་ལོ་དང་པོར་གང་བསྐོར་བ། །སྡུག་བསྔལ་ཀུན་འབྱུང་འགོག་པ་ལམ་བདེན་ཉིད། །གདོད་ནས་མ་སྐྱེས་སྤྲོས་པ་ཀུན་དང་བྲལ། །ཞི་ཞིང་ཉེ་བར་ཞི་བ་ཆོས་རྣམས་ཀྱི། །འདུག་ལུགས་གདོད་ནས་རྣམ་པར་དག་གྱུར་པ། །གཟུགས་ནས་རྣམ་པ་ཐམས་ཅད་མཁྱེན་པའི་བར། །མྱ་ངན་འདས་པས་གདོད་ནས་ཞི་ཞིང་དག

།ཆོས་ཀུན་མཉམ་པ་ཉིད་དུ་ཐུབ་པས་བསྟན། །ཉོན་མོངས་མེད་མཆོག་འཕགས་པ་རབ་འབྱོར་ལ། །ཆོས་འདིར་སྤོབས་པར་གྱིས་གསུང་བྱིན་གྱིས་བརླབས། །ཞུ་བ་ཞུས་ཤིང་སྤྲོས་པ་རྣམ་པར་བཅད། །སྐྱོན་མེད་ལེགས་པར་ཤིན་ཏུ་གཏན་ལ་ཕབ། །དེ་ཡི་ཚེ་ན་མཁའ་ལས་ལྷ་རྣམས་ཀྱིས། །ཅ་ཅོ་ག་ཞའི་སྒྲ་དག་ཕྱུངས་ནས་ཀྱང༌། །ལྷ་ཡི་གོས་དག་འཐོར་ཞིང་འདི་སྐད་ཅེས། །ཀྱེ་མ་འཛམ་བུ་གླིང་འདི་དམ་པའི་ཆོས། །ཆོས་ཀྱི་འཁོར་ལོ་ལན་གཉིས་བསྐོར་རོ་ཞེས། །སྒྲ་སྐད་དབྱངས་སུ་བརྗོད་ཅིང་དམ་པར་བྱས། །འཇིག་རྟེན་གསུམ་གྱི་མགོན་པོ་རིན་པོ་ཆེས། །རྒྱས་འབྲིང་གསུམ་དང་སྡེ་ཚན་དྲུག་ལ་སོགས། །སྟོན་པས་ལེགས་གསུང་ཆོས་ཀྱི་འཁོར་ལོ་འདི། །ཤེས་རབ་ཕ་རོལ་ཕྱིན་པ་བློ་ལས་འདས། །འདི་ལྟར་སེམས་ནི་སེམས་མ་མཆིས་པ་སྟེ། །སེམས་ཀྱི་རང་བཞིན་འོད་གསལ་གསུངས་པའི་དོན། །ཉོན་མོངས་གསུམ་དང་ཆོས་རྣམས་ཐམས་ཅད་དང༌། །མ་བྲལ་མི་ལྡན་བསལ་བཞག་མེད་པའི་དོན། །སྙིང་པོར་གསུངས་པ་འདི་ཉིད་ཁོ་ན་སྟེ། །གཞན་རྣམས་ཕུན་སུམ་ཚོགས་པ་རྣམ་བཞི་དང༌། །ཞུ་དང་ཞུས་པའི་ལན་གྱིས་གཏན་ལ་ཕབ། །སྤྲོས་པ་ལེགས་པར་བཅགསུངས། །འདས་དང་མ་བྱོན་ཕྱོགས་བཅུ་དུས་གསུམ་གྱི། །རྒྱལ་བ་སྲས་བཅས་ལྷར་བཅས་འཇིག་རྟེན་གྱི། །ཕན་བདེའི་གཞིར་གྱུར་བགྲོད་པ་གཅིག་པའི་ལམ། །དུས་གསུམ་རྒྱལ་བའི་ཡུམ་ལ་སྐྱབས་སུ་མཆིའོ། །ཐུབ་ཆེན་འགྲོ་བའི་བླ་མ་བཅོམ་ལྡན་གྱིས། །བླ་མེད་དོན་གྱི་སྙིང་པོ་རྨད་བྱུང་བ། །ཆོས་ཀྱི་འཁོར་ལོ་གསུམ་པར་རྣམ་གྲགས་པ། །ཐུབ་པ་དུས་གསུམ་བྱུང་བའི་བདེ་གཤེགས་རྣམས། །གཙང་བདག་བདེ་དང་རྟག་དང་ཡོན་ཏན་རྫོགས། །མཐར་ཐུག་འབྲས་བུ་དེ་ལས་མི་གཡོ་བ། །ངེས་པའི་དོན་གྱི་ཆོས་ཀྱི་འཁོར་ལོ་འདི། །རྩྭ་མཆོག་གྲོང་ཁྱེར་ཆེན་པོར་ལེགས་གསུངས་པ། །མྱ་ངན་འདས་པ་ཆེན་པོར་གཏན་ལ་ཕབས། །དེ་ཡི་བར་དུ་མཉན་ཡོད་ལྷ་གནས་དང༌། །གངས་ཅན་རི་བོ་ཡངས་པ་ཅན་ལ་སོགས། །གདུལ་བྱ་སྣ་ཚོགས་བསམ་གྱི་མི་ཁྱབ་པ། །འདུལ་བའི་ཐབས་ཚུལ་དཔག་ཏུ་མེད་པ་ཡིས། །སྨིན་ཅིང་གྲོལ་བར་མཛད་ནས་གདུལ་བྱའི་ཚོགས། །སྐུ་ཡི་དཀྱིལ་འཁོར་དེ་ཡིས་མི་འདུལ་ཞིང༌། །ལེ་ལོ་ཅན་རྣམས་བརྩོན་འགྲུས་བརྩམ་ཕྱིར་དང༌། །འཁོར་ལོ་གསུམ་པ་བསྐོར་བར་བྱ་བ་དང༌། །རྟག་པར་ལྟ་བ་བཟློག་པར་བྱ་ཕྱིར་དང༌། །གདུལ་བྱ་དཔག་མེད་འདུལ་བར་བྱ་བའི་ཕྱིར། །ཉི་མའི་དཀྱིལ་འཁོར་ཤར་ནུབ་མེད་པ་བཞིན། །མྱ་ངན་མི་འདའ་རྟག་ཏུ་བཞུགས་ན་ཡང༌། །གདུལ་བྱ་བསོད་ནམས་ཟད་པའི་སྣང་བ་ལ། །ཉི་མ་ནུབ་པར་གྱུར་པ་ཇི་བཞིན་དུ། །ཤཱཀྱའི་རྒྱལ་པོ་དགུང་ལོ་བརྒྱད་ཅུ་གཅིག

།བཞེས་པའི་དུས་སུ་མྱ་ངན་འདའ་བར་དགོངས། །རྩྭ་མཆོག་ལྡན་པའི་གྲོང་ཁྱེར་རྨད་བྱུང་བ། །སྟོབས་ལྡན་གྱད་རྣམས་སྟོང་ཕྲག་སུམ་ཅུ་གཉིས། །འབྱུང་བའི་གནས་གྱུར་ས་ལ་ཟུང་གི་ཚལ། །འཁོར་ལོས་བསྒྱུར་བའི་རྒྱལ་པོ་ཀུ་ཤ་དང༌། །ལེགས་མཐོང་ཆེན་པོ་ལ་སོགས་བཅོམ་ལྡན་འདས། །སྔོན་ཚེ་བྱང་ཆུབ་སེམས་དཔར་གྱུར་པའི་ཚེ། །དཔག་མེད་ོད་པ་རླབས་ཆེན་ོད་པ་དེར། །ཐུབ་པ་ཆེན་པོ་གནས་དེར་གཤེགས་པར་མཛད། །སྟོང་གསུམ་འདི་ན་གནས་པའི་འཁོར་རྣམས་དང༌། །དཔག་མེད་ཞིང་ནས་ལྷགས་པར་གྱུར་བ་དང༌། །ལྷ་ཀླུ་གནོད་སྦྱིན་སྲིན་པོ་མི་འམ་ཅི། །བྱ་དང་རི་གས་སེང་གེ་བུང་བ་དང༌། །སྟོང་གསུམ་འདི་ན་ཡོད་པའི་སྲོག་ཆགས་ཀུན། །བདེ་གཤེགས་བྱིན་གྱིས་བརླབས་ཀྱིས་དྲུང་དུ་ལྷགས། །འོད་བསྲུངས་བ་གླང་བདག་པོ་མ་གཏོགས་པ། །རྒྱལ་བའི་ཉན་ཐོས་རྣམས་ཀྱང་དྲུང་དུ་ལྷགས། །རྣམ་བཞི་འཁོར་ཚོགས་རྒྱ་མཚོ་ལྟ་བུ་ཡིས། །ལེགས་པར་མཆོད་ནས་སེང་གེའི་ཁྲི་བཤམས་ཏེ། །སྟོན་པ་དེ་ལ་བཞུགས་པའི་དུས་ཀྱི་ཚེ། །གཙོ་བོར་གྱུར་པ་ཐུབ་ཆེན་རྒྱལ་བའི་སྲས། །བྱང་ཆུབ་སེམས་དཔའ་ཆེན་པོ་འོད་བསྲུངས་དང༌། །ཙུན་Zེ་ལ་སོགས་གཞིར་མཛད་བཀའ་བསྩལ་པ། །ང་ནི་དོ་ནུབ་ནམ་གྱི་གུང་ཐུན་ལ། །མྱ་ངན་འདའ་ཞེས་སྟོན་པས་གསུངས་པ་དང༌། །འཁོར་གྱི་དཀྱིལ་འཁོར་དེ་དག་ཕལ་མོ་ཆེས། །ངུ་ཞིང་སྨྲེ་སྔགས་འདོན་དང་བརྒྱལ་བར་གྱུར། །མྱ་ངན་མི་འདའ་གསོལ་བ་རྒྱ་ཆེན་བཏབ། །རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཀྱང༌། །མྱ་ངན་མི་འདའ་གནད་ལ་བབས་པ་ཡི། །ཞུ་བ་རྒྱ་མཚོ་ཡང་དང་ཡང་དུ་ཞུས། །དེ་ཡི་ཚེ་ན་སངས་རྒྱས་བཅོམ་ལྡན་གྱིས། །སངས་རྒྱས་རྣམས་ནི་མྱ་ངན་མི་འདའ་སྟེ། །དམ་པའི་ཆོས་ཀྱང་ནུབ་པར་མི་འགྱུར་ཞིང༌། །དགེ་འདུན་དཀོན་མཆོག་རྒྱུན་ཆད་མེད་ཅེས་གསུངས། །བཅོམ་ལྡན་གསུང་ལ་ངོ་མཚར་ཧ་ལས་ནས། །འཇམ་དབྱངས་འོད་བསྲུངས་སེང་གེ་སྒྲ་ལ་སོགས། །རྒྱལ་བའི་སྲས་པོ་དཀོན་མཆོག་གདུང་འཛིན་པ། །མངོན་ཤེས་གཟུངས་དང་སྤོབས་པ་ཐོགས་མེད་པས། །ཐུབ་པའི་གསུང་རབ་རྒྱ་མཚོ་མ་ལུས་ཀུན། །ལེགས་པར་བཟུང་བ་དེ་དག་ཐམས་ཅད་ཀྱིས། །དཀོན་མཆོག་གསུམ་པོ་ནུབ་པར་མི་འགྱུར་ཞིང༌། །སངས་རྒྱས་མྱ་ངན་ནམ་ཡང་མི་འདའ་ན། །གནས་ཀྱི་བྱེ་བྲག་འདི་དང་འདི་རྣམས་སུ། །འཁོར་གྱི་ཁྱད་པར་འདི་དང་འདི་རྣམས་ལ། །དམ་ཆོས་བཀའ་བསྩལ་འདི་དང་འདི་སྐད་གསུང༌། །འདི་ནི་ཇི་ལྟར་ལགས་ཞེས་ཞུ་བ་ཞུས། །ལེགས་པར་ཤིན་ཏུ་གཏན་ལ་ཕབ་པ་དང༌། །ལེགས་པར་ཤིན་ཏུ་གཏན་ལ་ཕབ་གྱུར་ནས། །དཀོན་མཆོག་གསུམ་པོ་རྟག་ཏུ་རྟག་པ་ལ། །དགའ་བ་སྐྱེས་ནས་བསྟོད་པ་རྒྱ་མཚོས་བསྟོད། །ཚོགས་ཀྱི་དཀྱིལ་འཁོར་ཅི་ཡང་མི་སྨྲར་གྱུར། །དེ་ཡི་ཚེ་ན་སྟོན་པ་བཅོམ་ལྡན་གྱིས། །ཚོགས་ཀྱི་དཀྱིལ་འཁོར་དེ་ལ་འདི་སྐད་ཅེས། །ང་ནི་དོ་ནུབ་ནམ་གྱི་གུང་ཐུན་ལ། །མྱ་ངན་འདའ་སྟེ་སང་ནི་ཁྱེད་རྣམས་ཀྱིས། །སྟོན་པ་མི་མཐོང་ཐེ་ཚོམ་དྲི་ས་མེད། །ང་ལ་དྲིས་ཤིག་ང་ལ་དྲིས་ཤིག་ཅེས། །ཡང་དང་ཡང་དུ་ལན་གསུམ་བཀའ་བསྩལ་ཀྱང༌། །འཇམ་དབྱངས་ལ་སོགས་འཁོར་གྱི་དཀྱིལ་འཁོར་རྣམས། །སྒྲོ་འདོགས་ཆོད་པས་ཅི་ཡང་མི་སྨྲ་གྱུར། །ཤཱཀྱ་སེང་གེ་དགྱེས་ནས་འདི་སྐད་གསུངས། །ལེགས་སོ་ལེགས་སོ་ཁྱེད་རྣམས་ཤིན་ཏུ་ལེགས། །ང་ལ་ཁྱེད་ཀྱིས་སྒྲོ་འདོགས་ལེགས་བཅད་པས། །ཞུ་བ་ཞུ་རྒྱུ་མེད་པ་ལེགས་ཞེས་གསུངས། །ཇི་ལྟར་བུད་ཤིང་ཟད་པར་གྱུར་པ་ན། །མེ་ཡང་ཤི་བར་གྱུར་པ་ཇི་བཞིན་དུ། །སྐུ་དེས་འདུལ་བའི་གདུལ་བྱ་ཟད་གྱུར་ན། །ཐུབ་པ་ཆེན་པོ་མྱ་ངན་ཅིས་མི་འདའ། །གཙང་བདག་བདེ་དང་རྟག་དང་ཡོན་ཏན་གྱི། །ཕ་རོལ་ཕྱིན་པས་སངས་རྒྱས་སྐྱོན་མེད་ཅིང༌། །དེས་གསུངས་ཆོས་ཀྱང་རྒྱུན་ཆད་མེད་པ་དང༌། །ཆོས་དེ་ཉམས་སུ་ལེན་པའི་དགེ་འདུན་ཡང༌། །རྒྱུན་མི་ཆད་པར་རྒྱལ་བས་དམ་བཅས་པ། །དེ་ལ་རྒོལ་བའི་དྲི་བ་སྣ་ཚོགས་ཀྱིས། །བརྒལ་ཞིང་དོན་འདི་གཏན་ལ་ཕབ་པ་ལས། །ཐེག་པ་སྣ་ཚོགས་སྟོན་པའི་མདོ་སྡེ་ཞེས། །མི་མཁས་རྨོངས་པའི་སྐྱེ་བོ་རྣམས་ཀྱིས་སྨྲ། །མདོ་སྡེ་གཏན་ལ་ཕབ་པ་ཞེས་སྨྲ་བ། །ལེགས་པར་སྨྲས་པ་ཡིན་ཏེ་ཅི་ཞིག་ཅིག

།གཏན་ལ་ཕབ་པ་ཤེས་པ་དཀའ་བར་འདུག །དཔེར་ན་ལྗོན་ཤིང་རྩ་བ་བཅད་ནས་ནི། །ཡལ་ག་ཕྲའུ་ལ་བསྟོད་བྱེད་པ་ལྟར། །ངེས་པའི་དོན་སྟོན་བླ་མེད་སྙིང་པོ་ཡི། །ཆོས་ཀྱི་འཁོར་ལོ་བསྐོར་བ་གསུམ་པ་ལ། །སྨོད་པར་གྱུར་པ་དེ་དག་ཅི་འགྱུར་སྙམ། །འདི་ལ་དགོངས་ནས་རྗེ་བཙུན་མི་ཕམ་པ། །ཆོས་ཀྱི་རྒྱལ་པོ་བཅོམ་ལྡན་ཐུགས་རྗེ་ཅན། །བསྟན་པའི་བདག་པོ་རྗེ་བཙུན་བྱམས་པའི་མགོན། །རྒྱལ་ཚབ་མཆོག་བརྙེས་ཆོས་ཀྱི་རྒྱལ་པོ་མཆོག །དགའ་ལྡན་གནས་ན་བཞུགས་པའི་མགོན་པོ་དེས། །ཐེག་པ་ཆེན་པོ་བླ་མའི་རྒྱུད་ཅེས་པ། །མཚན་འདི་བཏགས་ཤིང་དོན་དང་ལྡན་པའི་མཚན། །དཔག་མེད་བསྟོད་པས་བསྟོད་ཅིང་བཀུར་མཛད་པ། །རྡོ་རྗེའི་གནས་བདུན་མཆོག་ཏུ་བསྡུས་པ་འདི། །ཆོས་ཀྱི་འཁོར་ལོ་གསུམ་པའི་དོན་འགྲེལ་དུ། །བཅོམ་ལྡན་མགོན་པོས་མཛད་པར་གྱུར་འདི་དང༌། །དེང་ནས་བཟུང་སྟེ་བྱང་ཆུབ་སྙིང་པོའི་བར། །སྐད་ཅིག་ཙམ་ཡང་འབྲལ་བ་མེད་པ་དང༌། །མི་ཕམ་མགོན་ལ་ཞུ་བ་ཞུས་པ་དང༌། །འཁོར་བའི་རྒྱ་མཚོ་ཆེན་པོ་མ་སྟོང་བར། །མ་ལུས་འགྲོ་བ་སེམས་ཅན་ཐམས་ཅད་ལ། །ཆོས་འདིས་རྟག་ཏུ་སྨིན་ཅིང་གྲོལ་བར་ཤོག །བདག་དང་ཇི་སྙེད་འགྲོ་བ་མ་ལུས་ཀུན། །ཆོས་ཀྱི་འཁོར་ལོ་བླ་མེད་སྙིང་པོའི་དོན། །བླ་མའི་རྒྱུད་ལ་སྐྱབས་སུ་ཉེ་བར་མཆི། །ཐུབ་པས་ལུང་བསྟན་འགྲོ་བའི་བླ་མ་རྗེ། །སྙིགས་མའི་དུས་སུ་རྨད་བྱུང་རྗེ་བཙུན་པ། །འཚོ་བྱེད་མིང་ཅན་བླ་མ་རྗེ་བཙུན་དེས། །ང་ཡི་ཆོས་འདི་ཐེག་པ་ཆེན་པོའི་རྒྱུད། །བླ་མ་འདི་ཉིད་ཡིན་ཞེས་གསུངས་པ་དང༌། །འཇིག་རྟེན་གསུམ་གྱི་གཉེན་གྱུར་འགྲོ་བའི་མགོན། །ཆོས་ཀྱི་རྒྱལ་པོ་བླ་མ་རིན་ཆེན་གྱིས། །ང་ཡི་ཆོས་འདི་ཐེག་ཆེན་རྒྱུད་བླ་མ། །འདི་ཉིད་ཡིན་ཞེས་བཀའ་སྩལ་ཡང་ཡང་གསུང༌། །ཕྱག་རྒྱ་ཆེན་པོ་ཐེག་ཆེན་བླ་མའི་རྒྱུད། །འདི་ཡི་ཁྲིད་ལ་འབད་པས་ནན་ཏན་བྱས། །འཇིག་རྟེན་མགོན་ལས་ཡང་དང་ཡང་དུ་ཐོས། །སྙིང་གི་པུ་ལུར་རྟག་ཏུ་བཅངས་པ་ལས། །སྤུ་རྩེ་ཤས་ཙམ་ངེས་ཤེས་སྐྱེས་པ་དེས། །བདག་གཞན་ཀུན་ལ་ཕན་པར་རེ་བ་འོ། །བླ་མེད་ཆོས་ཀྱི་འཁོར་ལོ་གསུམ་པོ་ཡི། །འདུག་ལུགས་ཟུར་ཙམ་དུས་འདིར་བསྟན་པར་བྱ། །ཆོས་ཀྱི་འཁོར་ལོ་བསྐོར་བ་དང་པོ་ནི། །བདེན་པ་བཞི་པོ་གསུངས་པ་འདི་ཉིད་དེ། །ལྷ་ཡི་སྐད་དང་ཀླུ་ཡི་སྐད་དང་ནི། །གྲུལ་བུམ་དག་དང་མི་ཡི་སྐད་རྣམས་དང༌། །འགྲོ་བ་ཀུན་གྱི་སྒྲ་རྣམས་ཇི་སྙེད་པ། །དེ་སྙེད་སྐད་དུ་བཅོམ་ལྡན་འདས་ཀྱིས་གསུངས། །འགྲོ་བ་ཀུན་གྱི་ཁམས་རྒྱུད་ཇི་སྙེད་པར། །དེ་སྙེད་ཆོས་ཀྱི་སྒོ་དང་ཐབས་རྣམས་ཀྱིས། །འགྲོ་བ་སྨིན་ཅིང་གྲོལ་པར་བྱེད་པ་འདི། །དང་པོ་སེམས་བསྐྱེད་རྒྱུ་འབྲས་ཉིད་དུ་ངེས། །དེར་འདུས་ཚོགས་པ་རྒྱ་མཚོ་ལྟ་བུ་ཡིས། །འབྲས་བུ་ཐ་དད་ཐོབ་ཅིང་ཆོས་ཀྱི་སྒོ། །བསམ་མི་ཁྱབ་པར་འཁོར་ལོ་དེ་ཉིད་དུ། །རྒྱས་པར་ཕྱེ་སྟེ་དཔག་ཏུ་མེད་པར་གསུངས། །རྒྱལ་པོའི་ཁབ་ཏུ་གསུངས་པ་གཉིས་པས་ཀྱང༌། །རྒྱལ་པོའི་ཁབ་ནི་རྒྱལ་པོའི་ཁྱིམ་ཡིན་ཏེ། །བཟང་ངན་སྣ་ཚོགས་ཅི་ཡང་འདུ་བའི་ཕྱིར། །ཆོས་འདི་འཁོར་འདས་ཀུན་གྱི་གནས་ཡིན་ཏེ། །འདུག་ལུགས་བསྟན་པ་རྒྱལ་པོའི་ཁབ་ཉིད་དེ། །མ་རིག་ནས་བཟུང་ཐམས་ཅད་མཁྱེན་པའི་བར། །གདོད་ནས་ཞི་ཞིང་མ་སྐྱེས་རྟོགས་པའི་ཕྱིར། །སངས་རྒྱས་སྲས་དང་ཉན་ཐོས་རང་རྒྱལ་ལྷ། །འགྲོ་བ་ཀུན་གྱི་བདེ་སྐྱིད་འབྱུང་བའོ། །ཆོས་ཀྱི་འཁོར་ལོ་ཕྱི་མ་གསུངས་པ་ལ། །མུ་སྟེགས་རྣམས་ཀྱིས་དགྲ་བཅོམ་ཐོབ་པར་གྱུར། །ཀུན་ཏུ་རྒྱུ་བ་རབ་བཟང་ལ་སོགས་པ། །དཔག་ཏུ་མེད་པས་ཡང་དག་དོན་ཆེན་གྲུབ། །ཙུན་Zེ་འོད་བསྲུངས་ལ་སོགས་ཐུབ་པའི་འཁོར། །བསམ་ཡས་རྒྱ་མཚོ་དཔག་ཏུ་མེད་པ་ཡིས། །འཁོར་ལོ་གསུམ་གྱི་ངེས་དོན་གཏན་ལ་ཕེབས། །ཆོས་ཀྱི་འཁོར་ལོ་བསྐོར་བ་རེ་རེ་ཡང༌། །གང་ཟག་དབང་པོ་ཐ་དད་རིམ་པ་ཡིས། །ཆོས་ཀྱི་འཁོར་ལོ་གསུམ་གསུམ་དག་ཏུ་འགྱུར། །དེ་ལྟར་འགྱུར་བའི་གཏན་ཚིགས་ཟབ་མོ་རྣམས། །འཁོར་ལོ་དེ་དག་ཉིད་ལ་སོ་སོར་སྣང༌། །རིམ་པ་གསུམ་པོ་རིམ་གྱིས་ངེས་པ་ཡང༌། །དེ་དག་ཉིད་དུ་ངེས་པར་མི་སྣང་སྟེ། །དེ་ཉིད་འདུས་པ་ཏ་ཐ་སང་ཀྲ་ཧར། །འོག་མིན་གནས་མཆོག་དམ་པ་བླ་མེད་པར། །རྫོགས་པའི་སངས་རྒྱས་དེར་སངས་རྒྱས་ནས་ནི། །ཆོས་ཀྱི་འཁོར་ལོ་དེ་ཉིད་འདུས་པར་གསུངས། །རྡོ་རྗེ་གདན་དུ་རྡོ་རྗེ་རྣམ་འཇོམས་དང༌། །དེ་ཉིད་དུ་ནི་སངས་རྒྱས་ཕལ་ཆེན་ཏེ། །རི་རབ་རྩེ་མོར་ཆོས་སྣང་ལེའུ་གསུངས། །མཚེ་མའི་གནས་སུ་མི་ཟད་གཏེར་བཅུ་གསུངས། །དགའ་ལྡན་གནས་སུ་རྡོ་རྗེ་རྒྱལ་མཚན་གྱི། །བསྔོ་བ་བཅུ་པོ་གསུངས་པར་གྱུར་པ་དང༌། །དབང་གྱུར་གནས་སུ་ས་བཅུའི་མདོ་གསུངས་ཤིང༌། །ཡུམ་གྱི་ལྷུམས་སུ་དཔག་མེད་འགྲོ་བ་རྣམས། །ཕྱིར་མི་ལྡོག་སོགས་རིགས་ཅན་སར་བཞག་སྟེ། །བྱ་རྒོད་ཕུང་པོར་འཇམ་དབྱངས་ལུང་བསྟན་དང༌། །གཟུངས་ཀྱི་དབང་ཕྱུག་རྒྱལ་པོའི་མདོ་རྣམས་གསུངས། །ས་ལའི་ཟུང་དུ་རབ་བཟང་ལ་སོགས་པ། །གསུང་གཅིག་ཡན་ལག་རྒྱ་མཚོའི་སྒྲ་སྐད་ལ། །ཐེག་པ་གསུམ་པོ་སོ་སོར་བྱུང་གྱུར་ན། །རིམ་པ་འདི་ཞེས་བདག་ཅག་ཇི་ལྟར་སྨྲ། །དེ་ལྟར་མིན་ཡང་ཐུབ་པའི་གསུང་གིས་ངེས། །བདག་ཅག་མགོ་བོ་འཁོར་ཞིང་ཕྱོགས་རྣམས་བསླད། །ཐུབ་པའི་བཀའ་ཡང་མོས་ཕྱོགས་དག་ཏུ་བཞག

།གཞིག་ལོང་བྱས་ན་ཇེ་སྤུན་ཇེ་སྤུན་འགྲོ། །སངས་རྒྱས་གསུང་ལ་ཐེ་ཚོམ་སོམ་ཉི་སྐྱེས། །ཕུ་པ་བྱང་པ་མཐའ་འཁོབ་བསོད་ནམས་ཅན། །ཆོས་ལ་འཁྲིས་པའི་སྡིག་མེད་གསུང་རེ་མད། །ཕྱག་འཚལ་འདུད་ཅིང་ཕྱག་འཚལ་ཕྱག་འཚལ་འདུད། །ཆོས་ཀྱི་རྒྱལ་པོ་འཇིག་རྟེན་གསུམ་གྱི་མགོན། །དཔལ་ལྡན་ཕག་མོ་གྲུ་པའི་ཞབས་ལ་འདུད། །ཆོས་ཀྱི་བདག་པོ་ཆོས་ཀྱི་རྒྱལ་པོ་ཡིས། །ཆོས་འདི་མཁྱེན་གྱི་བདག་འདྲ་གཞན་གྱིས་མིན། །འཇིག་རྟེན་མགོན་པོའི་ཞལ་གྱི་དཀྱིལ་འཁོར་ནས། །དུང་གི་ཚེམས་བར་ནས་ནི་སྐྱེས་ཆེན་གྱི། །ལྗགས་ཀྱི་དབང་པོ་བཀྲམ་ནས་འདི་སྐད་གསུང༌། །ཆོས་ཀྱི་འཁོར་ལོ་བསྐོར་བ་རྣམ་གསུམ་འདི། །གང་ཟག་དབང་པོའི་བྱེ་བྲག་གསུངས་པ་ཡིན། །ཅིག་ཅར་བ་དང་རིམ་གྱིས་པ་ཞེས་པ། །སེམས་ཅན་ཁམས་ཀྱི་བྱང་ཆུབ་ཐོབ་བྱེད་པ། །རིམ་གྱིས་ཐོབ་ཀྱི་ཅིག་ཅར་མ་ཡིན་ཞེས། །ཡང་ཡང་བཀའ་སྩལ་གསུང་བ་འདི་རེ་མད། །དང་པོར་བྱང་ཆུབ་མཆོག་ཏུ་སེམས་བསྐྱེད་ནས། །འཁོར་ལོ་གསུམ་པོ་རིམ་གྱིས་བགྲོད་པ་དང༌། །ཐུགས་རྗེ་ཐབས་མཁས་ཐུགས་སྒམ་དཀྱེལ་པོ་ཆེ། །རྐུ་བའི་ཐབས་ཀྱིས་བྱང་ཆུབ་སེམས་བསྐྱེད་ནས། །དགྲ་བཅོམ་རང་རྒྱལ་ས་ལྔ་ས་དྲུག་པའི། །མངོན་རྟོགས་རྒྱུད་ལ་སྐྱེས་ནས་ཨེ་མ་ཧོ། །རྒྱལ་བའི་སྲས་སུ་བདག་ཅག་མ་གྱུར་ཅེས། །གསེར་ལ་ཤིན་ཏུ་དགའ་བར་གྱུར་བའི་མི། །གསེར་སྒྲོག་དམ་པོས་བཅིངས་པ་ཇི་བཞིན་དུ། །ས་གཉིས་ཐོབ་ནས་དེ་ལ་འདོད་མེད་ཅིང༌། །འགྱོད་པའི་སེམས་གདུངས་སངས་རྒྱས་ཐོབ་འདོད་ཚེ། །རྒྱལ་སྲས་འཇམ་པའི་དབྱངས་ཀྱིས་འདི་སྐད་ཅེས། །དམྱལ་བར་འགྲོ་བ་སངས་རྒྱས་ཐོབ་པ་ལ། །གཏན་དུ་གེགས་བྱེད་མ་ཡིན་ཉན་ཐོས་སྲས། །གཏན་གྱི་གེགས་སུ་འགྱུར་ཞེས་གསུངས་པ་དང༌། །ལྗོན་པས་པི་ཝང་སྦྲེངས་པ་འོད་བསྲུངས་སོགས། །གར་བྱེད་གར་བྱེད་དགེ་སྦྱོང་ཚུལ་ལས་ཉམས། །རྒྱལ་སྲས་རྣམས་ཀྱི་དེ་འདྲ་དཔག་མེད་པས། །རྫོགས་པའི་བྱང་ཆུབ་འདོད་པའི་བློ་སྐྱེས་པས། །དམ་ཆོས་པV་དཀར་པོ་ཞེས་བྱ་བར། །ཉན་ཐོས་དགེ་འདུན་ཚོགས་ལ་འདི་སྐད་གསུངས། །ཁྱེད་རྣམས་དགྲ་བཅོམ་མ་ཡིན་ཟག་མ་ཟད། །བྱ་བ་མ་བྱས་བྱེད་པ་མ་བྱས་ཏེ། །སེམས་བསྐྱེད་ནས་ནི་ད་གཟོད་སངས་རྒྱས་ཞེས། །ཐུབ་པ་ཆེན་པོས་གསུངས་པར་གྱུར་པ་དང༌། །དགའ་བ་སྐྱེས་ནས་ཐམས་ཅད་ཚིག་མཐུན་པར། །སངས་རྒྱས་སྲས་སུ་བདག་ཅག་ད་གྱུར་ཅེས། །དབུགས་མ་ཕྱིན་པ་སྟོན་པས་དབུགས་དབྱུང་མཛད། །ཤེས་རབ་ཆེན་པོ་འཕགས་པ་ཤཱ་རིའི་བུས། །དགྲ་བཅོམ་ཟག་པ་ཟད་པར་མཉམ་པ་ལ། །ཡོན་ཏན་མི་མཉམ་འདི་ཅི་སྙམ་སེམས་པ། །སྟོན་པ་ཉིད་ལ་ཞུའོ་སྙམ་པ་འདི། །བཅོམ་ལྡན་འདས་ཀྱིས་དེ་རིང་བཀའ་སྩལ་ཅེས། །ཆེད་དུ་བརྗོད་པས་ཡང་ཡང་ཆེད་དུ་བརྗོད། །དགྲ་བཅོམ་ཚོགས་རྣམས་དེ་དག་ཐམས་ཅད་ཀུན། །རྫོགས་པའི་བྱང་ཆུབ་ཀུན་གྱི་ལུང་བསྟན་ཐོབ། །ཀཽའུ་དི་ན་ཡ་སོགས་ཉན་ཐོས་དགྲ་བཅོམ་རྣམས། །འཁོར་ལོ་དང་པོས་སྨིན་པར་མཛད་ནས་ཀྱང༌། །འཁོར་ལོ་གཉིས་པས་ཤིན་ཏུ་སྨིན་པར་མཛད། །གསུམ་པས་ཤིན་ཏུ་རབ་ཏུ་སྨིན་མཛད་པར། །ཐུབ་པའི་ཆོས་ཀྱི་འཁོར་ལོ་གསུམ་དུ་སྣང༌། །འདི་ཡང་རྒྱ་ཆེར་འཇིག་རྟེན་མགོན་པོ་ཡིས། །བློ་གྲོས་འཇུག་པར་ཇི་བཞིན་གསུངས་པ་དང༌། །ཚོགས་ཀྱི་དཀྱིལ་འཁོར་ཉིད་དུ་རྒྱ་ཆེར་གསུངས། །ཚིག་ཏུ་ཉུང་ལ་དཔག་མེད་དོན་རྒྱས་པ། །ལེགས་པར་སྟོན་པའི་བླ་མ་རིན་ཆེན་ལ། །གུས་པས་ཕྱག་འཚལ་སྐྱབས་སུ་ཉེ་བར་མཆི། །གཉིས་པ་ཁྱེད་ཀྱིས་ཞུས་པའི་དོན་འདི་ཡང༌། །ལེགས་པར་ཕྱེ་ཞིང་བུ་ལ་བསྟན་པར་བྱ། །གཟུང་བ་མེད་པས་དེར་འཛིན་མེད་ཅེས་པ། །མཁས་པ་རྣམས་ཀྱིས་ལེགས་པར་གསུངས་པའི་དོན། །ལུགས་སུ་འབྱུང་བ་རྟེན་འབྲེལ་སྐྱེ་བ་ལ། །དགོངས་ནས་གསུངས་ཏེ་ཕན་ཚུན་གཅིག་ལ་གཅིག

།ལྟོས་པ་མདུང་ཁྱིམ་ལྟ་བུའི་རྟེན་འབྲེལ་དུ། །སྟོན་པས་ལེགས་པར་གསུངས་པ་འདི་ཡི་དོན། །འཕགས་པ་ཡབ་སྲས་ཐོགས་མེད་སྐུ་མཆེད་དང༌། །རྒྱལ་སྲས་མཁས་པ་རྣམས་ལ་མི་མཐུན་མེད། །གཟུང་དོན་རྟོག་པ་སྤངས་ཕྱིར་དང༌། །འཛིན་པ་མི་སྤོང་ཕྱིར་ན་དེ། །རྟེན་གྱི་བསེ་རུ་ལྟ་བུའི་ལམ། །བཅོམ་ལྡན་མི་ཕམ་མགོན་པོས་གསུངས་པ་སྟེ། །རྟེན་ཅིང་འབྲེལ་པ་ལུགས་ལས་ལྡོག་པ་ཡིས། །ཕུང་པོ་ལྔ་ལ་བདག་དང་བདག་གི་འཇིག་ཚོགས་སུ། །ལྟ་བའི་རི་རྩེ་ཡེ་ཤེས་རྡོ་རྗེས་བཅོམ། །ཡེ་ཤེས་རྡོ་རྗེ་རྟོགས་པའི་དོན་ཉིད་ལ། །མ་ཡེངས་རྒྱུན་ཆད་མེད་པར་བསྒོམ་པ་འདི། །ཉན་ཐོས་རང་རྒྱལ་བྱང་ཆུབ་སེམས་དཔའ་ཡིས། །སྒོམ་ལམ་ཐུན་མོང་ཡིན་པ་དེ་ཡི་ཕྱིར། །སྟོན་པས་དེ་གསུངས་དེ་དོན་དེ་ཡི་སྲས། །སློབ་དཔོན་འཕགས་པ་ཀླུ་སྒྲུབ་ཡབ་སྲས་དང༌། །འཕགས་པ་ཐོགས་མེད་སྐུ་མཆེད་གང་ལ་ཡང༌། །འཁྲུལ་པ་མི་མངའ་འདི་ལ་མི་མཐུན་མེད། །ཞུ་བ་གསུམ་པ་ལེགས་པར་ཞུས་པའི་དོན། །ཉན་ཐོས་རྣམས་དང་རང་སངས་རྒྱས་རྣམས་ཀྱིས། །འཁོར་བ་སྡུག་བསྔལ་རྒྱ་མཚོ་ཆེན་པོར་རྟོགས། །སྡུག་བསྔལ་དེ་ལས་རང་ཉིད་བརྒལ་འདོད་པས། །བསོད་ནམས་ཚོགས་བསགས་སྨོན་ལམ་བཏབ་པའི་མཐུས། །རང་ཉིད་ཉེ་བར་ཞི་བའི་བསམ་པ་བརྟན། །རིགས་གསུམ་ཐེག་པ་ཆེན་པོར་ངེས་པས་ན། །དམན་པའི་བློ་ཅན་ཉེ་བར་ཞི་འདོད་ཕྱིར། །བྱང་ཆུབ་མཆོག་ཏུ་སེམས་ནི་བསྐྱེད་མི་ནུས། །ཉེ་བར་ཞི་བའི་བློ་གྲོས་རབ་སྦྱངས་པས། །ཉན་ཐོས་རྣམས་ཀྱིས་བདེན་པ་རྣམ་པ་བཞི། །ཇི་བཞིན་རྟོགས་པས་དགྲ་བཅོམ་འབྲས་བུ་ཐོབ། །རང་སངས་རྒྱས་ཀྱིས་རྟེན་འབྲེལ་མངོན་དུ་གྱུར། །རང་རྒྱལ་བྱང་ཆུབ་ཉིད་དུ་ཐུབ་པས་གསུངས། །དང་པོ་ཉིད་ནས་བསམ་པ་རྒྱ་ཆེ་ཞིང༌། །ཐེག་ཆེན་དགེ་བའི་བཤེས་དང་ཕྲད་གྱུར་པས། །རིགས་གཅིག་ཐེག་པ་གཅིག་ཏུ་ངེས་བསྟན་ཕྱིར། །དེ་ལ་བློ་ངེས་ཡིད་རབ་བརྟན་གྱུར་ནས། །སངས་རྒྱས་དག་གམ་བྱང་ཆུབ་སེམས་དཔའ་ལ། །བྱང་ཆུབ་མཆོག་ཏུ་སེམས་བསྐྱེད་བླངས་ནས་ནི། །དགེ་བ་ཐམས་ཅད་བྱང་ཆུབ་མཆོག་ཏུ་བསྔོ། །བླ་མེད་ཐེག་པའི་རིགས་སུ་སྐྱེས་པ་དེས། །ཆུ་བོ་གཞོལ་བའི་ཕྱོགས་སུ་འབབ་པ་འམ། །ཉི་མ་མཁའ་ལ་འགྲོ་བ་ཇི་བཞིན་དུ། །གོང་ནས་གོང་དུ་ཤུགས་ཀྱིས་འགྲོ་བར་འགྱུར། །ཚོགས་སྦྱོར་གཉིས་ཀྱི་ལམ་ལས་འདས་གྱུར་ན། །མཐོང་བའི་ལམ་ཉིད་མངོན་དུ་འགྱུར་བ་ཡིན། །རྫོགས་པའི་བྱང་ཆུབ་མཆོག་ལ་བློ་བརྟན་ནས། །བསོད་ནམས་ཚོགས་ཀྱི་ཐབས་ཆེན་ཤུགས་འཛིན་པས། །གོང་ནས་གོང་དུ་ཁྱད་པར་འགྲོ་བར་འགྱུར། །ས་ལྔ་ཐོབ་པའི་བྱང་ཆུབ་སེམས་དཔའ་དེས། །བདེན་པ་རྣམ་བཞི་རྟོགས་པར་གསུངས་པ་དང༌། །ས་དྲུག་ཐོབ་པའི་བྱང་ཆུབ་སེམས་དཔའ་ཡིས། །རྟེན་འབྲེལ་བཅུ་གཉིས་རྟོགས་པར་འགྱུར་བ་ནི། །ས་བཅུའི་མདོ་ནས་རྒྱ་ཆེར་རྣམ་པར་བཤད། །ཉན་ཐོས་རང་རྒྱལ་དག་དང་སེམས་དཔའ་ཆེ། །བསམ་དང་སྦྱོར་དང་འབྲས་བུ་མི་གཅིག་ན། །རྟོགས་ཚོད་མཐུན་པ་འཐད་པ་མིན་སྙམ་ན། །ཇི་ལྟར་འཁོར་ལོས་བསྒྱུར་བའི་རྒྱལ་པོའི་བུ། །བློན་པོའི་བུ་དང་ལོ་གྲངས་མཉམ་པ་བཞིན། །བསམ་སྦྱོར་འབྲས་བུས་དམན་པར་གྱུར་པ་འདི། །ལོ་གྲངས་མཉམ་པ་ལྟ་བུའི་རྟོགས་པ་ལ། །ཐ་དད་བྱུང་ཡང་འགལ་བ་མེད་པ་ཉིད། །ས་བདུན་རང་རྒྱལ་ས་ལས་རིང་དུ་སོང༌། །མར་མེ་མཛད་དཔལ་བཅོམ་ལྡན་མགོན་པོ་ལས། །ཨུ,ལ་ལྔ་གཏོར་སྐྱེ་བ་མེད་པ་ཡི། །ཆོས་ལ་བཟོད་པ་ཆེན་པོ་ཐོབ་པ་ཡིས། །ས་བརྒྱད་བྱང་ཆུབ་སེམས་དཔར་གྱུར་པས་ན། །མར་མེ་མཛད་ཀྱི་ལུང་བསྟན་དེ་ཉིད་དུ། །ཆོས་ལ་བདག་མེད་དུས་འདིར་རྟོགས་པ་ཡིས། །སངས་རྒྱས་དེར་གཟོད་བདག་གིས་ཞལ་མཐོང་གསུངས། །དག་པའི་ས་གསུམ་ལེགས་པར་བགྲོད་བྱས་ནས། །དབང་བསྐུར་ཆེན་པོ་རྒྱལ་བ་ཐམས་ཅད་ཀྱིས། །ལེགས་པར་དབང

།དབང་བཞི་ལེགས་པར་བསྐུར་བ་མ་ངེས་ན། །སྐུ་བཞི་ཐོབ་པར་འགྱུར་བ་མི་སྲིད་ཕྱིར། །ཟབ་མོ་མཐར་ཐུག་གསང་སྔགས་དབང་བཞི་ཡིས། །སྐུ་བཞི་མཐར་ཐུག་སངས་རྒྱས་ཐོབ་པའི་ཕྱིར། །རྒྱལ་སྲས་མཆོག་གིས་དབང་མཆོག་ཐོབ་པར་ངེས། །ཐོབ་ནས་རྫོགས་པའི་བྱང་ཆུབ་མཆོག་འཚང་རྒྱ། །ཇི་ལྟར་རི་དབང་ཡུངས་འབྲུར་འདུད་པ་དང༌། །བ་གླང་རྗས་གསུམ་བསགས་དང་ཡོད་པར་གྱུར་པ་ཡི། །དགེ་བས་བྱང་ཆུབ་མཆོག་རབ་ཐོབ་པར་ཤོག །ཆོས་ཀྱི་འཁོར་ལོ་ལེགས་པར་གཏན་ལ་ཕབ་པ། ཐེག་པ་ཆེན་པོའི་ཚུལ་ཞེས་བྱ་བ། དགེ་བའི་བཤེས་གཉེན་ཆེན་པོ་འོང་གེས་ཞུས་པ་རྫོགས་སོ།། །། 

༡༠༧༽༄། །བླ་མ་དམ་པའི་གསུང་རྒྱ་མཚོ་རྣམ་ངེས་སྒོམ་པ་གསལ་བ་དབང་ཕྱུག་ལ་གནང་བ།། ཨོཾ་སྭསྟི། དུས་གསུམ་རྒྱལ་བ་ཀུན་གྱི་སྐུ་གསུང་ཐུགས། །དབྱེར་མེད་གཅིག་ཏུ་གྱུར་པ་རྡོ་རྗེ་འཆང༌། །སྐྱབས་ཆེན་འགྲོ་བའི་མགོན་པོ་བླ་མ་ཡི། །ཞབས་ཀྱི་པVཔ་ཡིས། །འབད་པས་འགྲོ་དོན་བྱེད་པ་དེ་ལྟར་ལགས། །བྱ་བྱེད་ཉེས་པའི་རྩ་བ་ཡིན་ན་ཡང༌། །དབྱེར་མེད་རྟོགས་པའི་རྣལ་འབྱོར་དབང་ཕྱུག་གཙོ། །བྱ་བས་མི་སྐྱོ་རླབས་ཆེན་རྒྱ་མཚོར་འཇུག །སྤྲོས་མེད་ཞི་བའི་ལས་འདི་སོས་རེ་དལ། །བསྟོད་དང་བཀུར་བསྟིས་དྲེགས་པར་མི་འགྱུར་ཞིང༌། །སྨད་དང་ཕོངས་ཀྱང་ཞུམ་པར་མི་འགྱུར་ཏེ། །སྲོག་ལ་བལྟ་བ་མེད་པའི་བརྩོན་འགྲུས་ཀྱིས། །རང་གཞན་དོན་རྣམས་ཐམས་ཅད་ཅིས་མི་འགྲུབ། །སྙིང་ནས་དམ་ཆོས་མཐོང་བའི་རྣལ་འབྱོར་པ། །རྫུན་དང་ཕྲ་མ་ང་བཟང་ཁྱོད་བཟང་གི །ཅུང་ཟད་རླུང་གིས་རི་རབ་ག་ལ་གཡོ། །དམ་བཅའ་བརྟན་པོས་བསྡམས་པའི་སྙིང་རྗེ་ཅན། །རང་དབང་ཡོད་ཅིང་དུས་ལ་བབ་དུས་འདིར། །བྲེ་མོའི་གཏམ་སོགས་བདུད་ཀྱི་ལས་རྣམས་དང༌། །ནད་དང་རྒས་པས་ཞུམ་པ་ག་ལ་རིགས། །དུས་གསུམ་རྒྱལ་བ་སྲས་དང་བཅས་པ་དང༌། །རྡོ་རྗེ་སློབ་དཔོན་དཔའ་བོ་མཁའ་འགྲོ་དང༌། །མ་ལུས་སེམས་ཅན་ཐམས་ཅད་དཔང་བཞག་ནས། །སྔོན་གྱི་རྒྱལ་བ་སྲས་དང་བཅས་པ་ཡི། །རྗེས་སུ་སློབ་པར་བདག་གིས་དམ་བཅས་པ། །མགོན་པོ་འཇམ་པའི་དབྱངས་ལ་ནོར་བཟང་གིས། །དང་པོར་བྱང་ཆ་མས་གསུངས། །རྫུན་པོ་མིན་ན་བཟང་སེམས་བསྒྲུབ་པར་རིགས། །དེ་ཡང་བླ་མ་རིན་ཆེན་ཞལ་སྔ་ནས། །རྒྱུད་ཚོད་མཐོ་དང་ལྟ་བ་མཐོན་པོ་དང༌། །བཙུན་པོ་རྒྱུད་མཐོ་ཆོས་པ་བཟང་པོ་རྣམས། །སྣང་བ་ཆོས་ཀྱི་སྐུ་དང་ཡི་དམ་དུ། །བློ་གྲོས་ངེས་པས་གཞན་དུ་མི་འཚོལ་ཞིང༌། །གཡོ་སྒྱུ་མེད་པས་རྟག་ཏུ་བཀུར་ན་ཡིན། །ཡང་དང་ཡང་དུ་བཀའ་སྩལ་ཡང་ཡང་གསུངས། །ཚེ་ཐུང་ནད་མང་འཕྲལ་འཕྲལ་འགྱུར་དུས་འདིར། །བླ་མ་དམ་པའི་གསུང་དང་འགལ་བ་འདིས། །ས་ལ་བར་མཐོངས་བྱེ་ནས་ལུས་འདི་ཉིད། །རྡོ་རྗེ་དམྱལ་བར་ལྷུང་བར་མ་གྱུར་མཚར། །སྐུ་གསུམ་ཞིང་དང་བསམ་པ་དངོས་པོ་ཡི། །རྟེན་འབྲེལ་སྒྲུབས་ཤིག་ཆོས་ལས་སྐྱེས་པའི་བུ། །བཟང་པོའི་རྒྱུད་མཐོ་མཐར་ཐུག་སངས་རྒྱས་ཀྱང༌། །འདི་ལས་གཞན་མེད་ཁྱེད་ཀྱིས་གོ་བར་ཟད། །ས་གཞི་ལྟ་བུར་འདི་ལ་རྟེན་བཅས་ནས། །དུས་གསུམ་རྒྱལ་བ་ཀུན་གྱི་བརྟུལ་ཞུགས་མཆོག

།བླ་མེད་ཐེག་པ་ཆེན་པོ་བགྲོད་གཅིག་པུ། །ཕ་རོལ་ཕྱིན་པ་དྲུག་གི་བརྟུལ་ཞུགས་གཟུང༌། །འདི་འདྲའི་ཞིང་ལ་མགོ་དང་རྐང་ལག་ཀྱང༌། །བསྐལ་པ་དཔག་ཏུ་མེད་པར་གཏོང་རིགས་ན། །བུ་དང་ཆད་ཐེག་པས་ཚེ་འདིར་སངས་རྒྱས་ཀྱང༌། །བཟོད་པའི་གོ་ཆ་མེད་ལ་མི་སྣང་སྟེ། །བཟོད་པ་གསུམ་གྱི་གོ་ཆ་བགོ་བར་བྱ། །བརྩོན་དང་འགྲུས་པས་རང་གཞན་དོན་ཀུན་འགྲུབ། །ཆང་དང་འདོད་ཡོན་གཉིད་ཀྱིས་ནོན་ན་ཀོ །འཕགས་པ་ཟག་པ་མེད་པའི་ཡོན་ཏན་རྣམས། །ཐོབ་པ་སྲིད་དམ་བུ་གཅིག་ཡང་ཡང་དགོངས། །བསམ་པ་བརྟན་པོས་ཞེ་བཅད་བརྟནིང་དང་བསམ་པ་དངོས་པོ་དེ་ལྟ་བུར། །སྙིང་ནས་ཉམས་ལེན་དེ་ལྟར་བྱས་པ་ལས། །དངོས་གྲུབ་བར་ཆད་ཇི་ལྟར་འབྱུང་བའི་ཚུལ། །བླ་མའི་གསུང་དང་མདོ་རྒྱུད་ཐམས་ཅད་དུ། །རྒྱ་མཚོ་ལྟ་བུར་མཐའ་ཡས་བཞུགས་པ་རྣམས། །ལེགས་པར་བསྡུས་ནས་བུ་ལ་བསྟན་པར་བྱ། །གཉེན་པོ་རྒྱ་མཚོ་ཉམས་སུ་བླངས་པ་ཡིས། །སྤང་བྱ་རྒྱ་མཚོ་སྤོང་བར་འགྱུར་བ་སྟེ། །སྤོང་བའི་ལུགས་ནི་འདི་ལྟར་ཤེས་པར་བྱ། །ཐོག་མེད་དུས་ནས་ཐ་མ་ད་ཡི་བར། །ཉོན་མོངས་གསུམ་པོ་མཐའ་ཡས་གྲངས་ལས་འདས། །གོང་དུ་བསྟན་པའི་གཉེན་པོ་ཉམས་ལེན་གྱིས། །སྤང་བྱ་སློངས་པས་ཇི་ལྟར་སློངས་ཚོད་དུ། །ཕྱི་ནང་གསང་བའི་རྟེན་འབྲེལ་གསུམ་དུ་འབྱུང༌། །ནང་དང་གསང་བའི་རྟེན་འབྲེལ་གོ་བར་ཟད། །ཕྱི་ཡི་རྟེན་མུག་འཛིན་པའི་ཉེས་པ་ཆེན་པོ་ལས། །མཁའ་ལ་རྒྱུ་བའི་བྱ་བཞིན་མ་ཆགས་པས། །ཉེས་ཚོགས་རྒྱ་མཚོ་ལྟ་བུའི་བདུད་ལས་རྒྱལ། །ཉོན་མོངས་གསུམ་གྱིས་རང་ཉིད་བདུད་དུ་འགྲོ། །དེ་ཕྱིར་ཁྱེད་ཀྱིས་བཅུ་དང་གསུམ་པོ་ཡི། །ཆོས་འདིས་མ་ལུས་ཐམས་ཅད་བསྒྲུབ་པར་མཛོད། །དེ་ལྟར་གོ་ཆ་ཆེན་པོ་བགོས་བྱས་ནས། །དགེ་བའི་བཤེས་གཉེང་སྔགས་ལ། །རྟེན་ནི་རབ་དང་མཆོག་རབ་དགེ་སློང་སྟེ། །འབྲིང་ན་དགེ་ཚུལ་རྡོ་རྗེ་འཛིན་པ་ཡིན། །ཐ་མ་དགེ་བསྙེན་རྡོ་རྗེ་འཛིན་པ་ལས། །གཞན་གྱིས་མིན་ཏེ་མཁས་ལ་སོགས་པ་ཡི། །ཡོན་ཏན་ཆེ་ཡང་ཁྱིམ་ན་གནས་པ་ཡི། །རྡོ་རྗེ་སློབ་དཔོན་ཚོགས་ཀྱི་སློབ་དཔོན་ཡང༌། །དགེ་སློང་རྡོ་རྗེ་འཛིན་ལ་ཕྱག་འཚལ་ཞེས། །རྡོ་རྗེ་འཆང་ཆེན་ཐུབ་པས་གསུངས་ཕྱིར་དང༌། །བླ་མེད་ཐེག་པའི་གསང་སྔགས་རྒྱུད་རྣམས་སུ། །རྡོ་རྗེ་འཆང་གིས་དཔག་མེད་གསུངས་པའི་དོན། །ཐུབ་པའི་ལུང་བསྟན་མནོས་པ་བཅོམ་ལྡན་འདས། །ལྷར་བཅས་འཇིག་རྟེན་ཀུན་གྱི་གཙུག་གི་རྒྱན། །མཉམ་མེད་འགྲོ་བའི་མགོན་པོ་རིན་པོ་ཆེ། །འཕགས་པ་ཀླུ་སྒྲུབ་ཡབ་དང་སྲས་བཅས་ཀྱི། །ཐུགས་ཀྱི་དགོངས་པ་དྲི་མ་མེད་པ་རྣམས། །ལེགས་པར་དགོངས་ཤིང་ཐུགས་སུ་གང་ཆུད་པ། །ཐུབ་པས་ལུང་བསྟན་དཔལ་ལྡན་ཨ་ཏི་ཤ། །དཔལ་ལྡན་ནཱ་རོ་པ་ཡི་རིགས་ལས་བྱུང༌། །ས་བཅུའི་དབང་ཕྱུག་ཇོ་བོ་ཆེན་པོ་དེ། །ཚད་མར་གྱུར་ཅེས་བདག་གི་བླ་མ་དེས། །ཡང་དང་ཡང་དུ་བཀའ་སྩལ་གསུང་ཕྱིར་དང༌། །དུས་གསུམ་རྒྱལ་བ་ཀུན་གྱི་སྐུ་གསུང་ཐུགས། །མི་ཟེ་འདི་ད་ལྟ་ཉིད་དུ་ཆེ་ཐབས་དང༌། །བཟང་ཐབས་སྐྱིད་ཐབས་ཆོས་བརྒྱད་སྒྲུབ་པའི་ཐབས། །རང་གཞན་ཀུན་ལ་མི་གནོད་ཕན་པའི་རྒྱུ། །རྒྱུན་ཆད་མེད་པར་ཆུ་བོའི་གཞུང་བཞིན་དུ། །སངས་རྒྱས་ཐོབ་ཀྱི་བར་དུ་སྐྱིད་པའི་ཐབས། །སྦྱངས་སྡོམ་ཚུལ་ཁྲིམས་ཡིན་པ་ཉིད་དུ་གོ

།ལུང་རིག་མན་ངག་བླ་མ་དམ་པའི་གསུང༌། །གོང་དུ་བསྟན་པ་དེ་དག་ཁོ་ནར་ཟད། །བདག་གིས་ཉམས་སུ་མྱོང་བ་འདི་ལྟ་བུ། །གཡོ་སྒྱུ་མེད་པར་བུ་ལ་བསྟན་པར་བྱ། །ཡོན་ཏན་རྒྱ་མཚོ་ཚོགས་ལས་དབེན་གྱུར་ཅིང༌། །ཐོས་དང་བསམ་པའི་ཡོན་ཏན་ལས་ཀྱང་དབེན། །རིགས་དང་རུས་དང་ནོར་གྱི་རྣམ་དབེན་ཅིང༌། །བླ་མ་ཡུན་རིང་བསྟེན་པ་ལས་ཀྱང་དབེན། །དབེན་པར་བཞུགས་པའི་སྤྲང་པོ་སྨྲ་བཅད་པ། །ཕས་ཀྱང་མ་སོས་མས་ཀྱང་མ་ཁྱོགས་ཤིང༌། །དུག་ལྔས་གཡེན་ོད་དུག་ཆེན་འཐུང་ལ་དགའ། །ཁ་ཆག་སྣ་རལ་སྐྱོན་གྱིས་མ་ཚོར་གནས། །དྲན་པ་ཙམ་གྱི་སྒྱིད་ལུགས་ག་ཆདd འུ་ཐུག་པ ་པའི། །དམན་པའི་སྐྱེ་བོ་རྨོངས་པ་ཐ་ཤལ་གྱིས། །འཇིག་རྟེན་མགོན་པོའི་ཞལ་མཐོང་གསུང་ཐོས་པས། །བདག་ཉིད་ཆེན་པོས་རྟག་ཏུ་གང་གསུངས་ཀྱང༌། །ཐབས་དང་བྲལ་བའི་ཤེས་རབ་འཆིང་གྱུར་པས། །ཐབས་མེད་ཤེས་རབ་ནམ་མཁའི་པVོ་བཞིན། །རྒྱུ་མེད་འབྲས་བུ་རིགས་པ་མ་ཡིན་དང༌། །དང་པོ་ཐབས་དང་ལྡན་པར་གྱུར་པ་ཡིས། །ཤེས་རབ་མངོན་པར་རྟོགས་པ་སྐྱེས་ན་ཡང༌། །ཕྱི་ནས་ཐབས་ལ་ནན་ཏན་ཆུང་ན་ཡང༌། །བྱང་ཆུབ་སེམས་དཔའ་བརྩོན་འགྲུས་ཆུང་བ་རྣམས། །བསྐལ་པ་མང་པོར་འགྱངས་པ་གོ་བར་ཟད། །ཐབས་དང་ཤེས་རབ་ཚོགས་གཉིས་རྒྱ་མཚོ་རྣམས། །རྫོགས་ནས་བྱང་ཆུབ་མཆོག་ཏུ་སངས་རྒྱས་པའི། །རྒྱུ་འབྲས་ཅུང་ཟད་གོ་བར་གྱུར་པ་ཡིས། །ཐུབ་པའི་གསུང་བཞིན་བསྒྲུབ་པར་མ་ནུས་ཀྱང༌། །མགོན་པོ་འདི་གསུང་འོ་དོད་བོས་པ་དང༌། །གུས་པས་ཕྱོགས་ཙམ་ཉམས་སུ་ལེན་པའི་ཚུལ། །གཡོ་སྒྱུ་ཚུལ་འཆོས་འཇིག་རྟེན་བསམ་པ་ཡིས། །བྱས་ལ་བྱེད་ལོ་བྱེད་པར་འགྱུར་ལོས་ཀྱང༌། །ཐོས་དང་བསམ་པའི་ཡོན་ཏན་རྒྱ་མཚོ་ཡིས། །བློ་མིག་བྱེ་བའི་མཁས་པ་ཆེན་པོ་རྣམས། །འདི་ཡི་བྱེད་པ་བཟང་ཞེས་བཀུར་པར་སྣང༌། །སྨྲ་བཅད་རྒྱུ་ལྟོ་ལུག་ན་འབྲོས་པར་ངེས། །བསྟན་པའི་བབས་མཁྱེན་ཆེ་བའི་ཆེ་བ་ཉིད། །སྒྲུབ་པ་གཙོ་མཛད་མ་ནོར་ལམ་ཞུགས་པ། །དཔལ་ལྡན་ཨ་ཏི་ཤ་ཡི་རྗེས་འབྲང་བ། །ཆོས་དང་ལྡན་པའི་སྐྱེས་བུ་དམ་པ་ནི། །ཐུབ་པའི་བསྟན་པ་གཅེས་པར་འཛིན་པ་རྣམས། །འདི་ཡི་བསྟན་པ་འཇིག་པར་མི་འགྱུར་ཞེས། །སྙིང་ལ་བུ་བཞིན་རྟག་ཏུ་བརྩེ་བས་དགོངས། །སྐྱོན་གྱི་ཕུང་པོ་འཆབ་པར་མཛད་པ་དང༌། །ཡོན་ཏན་ཕྲ་མོས་བསྟོད་ཅིང་སྤེལ་བ་ཡིས། །པV་རྒྱས་པ་ལྟ་བུར་ཆོས་བརྒྱད་འཕེལ། །ནང་ཆ་མཐོང་བའི་དུས་ཀྱིས་མ་རྙིངས་ན། །ད་རུང་འགྲིབས་པར་མི་འགྱུར་ཚུལ་འཆོས་པའོ། །དེང་སང་ཆེ་ཞིང་བཟང་བ་དཔག་མེད་རྣམས། །མངོན་དུ་གྱུར་པ་ཁྱེད་ཀྱིས་མ་གཟིགས་སམ། །ཚུལ་འཆོས་འདི་ལས་འདི་ཙམ་འབྱུང་བ་ལ། །ཆང་ཁ་ནས་བཙགས་པ་ཡང་འདི་འདྲ་ན། །ཆང་ཞབས་ནས་བཙགས་པ་འདི་ཅི་འདྲ་ཞེས། །དཔག་མེད་འགྲོ་བ་རྣམས་ཀྱི་མགོན་གྱུར་པ། །སྐྱེས་བུ་དམ་པས་གསུངས་པ་འདི་རེ་མད། །ཐུབ་པའི་བསྟན་པ་སྲུངས་ཤིག་རྒྱལ་བའི་སྲས། །བསྟན་པ་འཇིག་པའི་གཉེར་ཀ་ངེད་ལ་མེད། །ལམ་འཕྲང་མ་ཤིག་ཆོས་ཀྱི་ཨག་ཙར་ཅན། །ཚུལ་འཆོས་ཉམས་སུ་མྱོང་བའི་རྣམ་ཐར་འདི། །ཤན་པས་སྲོག་གཅོད་བུ་ལ་གདམས་པ་ལྟར། །ཚུལ་འཆོས་ཁྱེད་ལ་གདམས་པ་མ་ཡིན་ཏེ། །ཚུལ་འཆོས་མེད་པར་སྦྱངས་སྡོམ་བརྟུལ་ཞུགས་ཟུངས། །ཤ་ཆང་ཁམས་གསོས་འདི་ཡང་མ་དགོས་ཏེ། །བསམ་གཏན་ཟས་ཀྱིས་འཚོ་ཞེས་ཁྱོད་ཉིད་གསུངས། །གོང་མ་རྣམས་ཀྱི་དགོངས་པ་ལོན་པར་ངེས། །སྲོག་ལ་བབ་ཀྱང་སྦྱངས་སྡོམ་མི་གཏང་ངོ༌། །ཐུབ་པ་ཆེན་པོ་བཅོམ་ལྡན་ཆོས་ཀྱི་རྗེས། །གནས་བརྟན་ཆེན་པོ་འཕགས་པ་ཉེ་སྡེ་ལ། །ཁྱོད་ཀྱང་མཛེས་ལ་ཁྱོད་ཀྱི་འཁོར་རྣམས་མཛེས། །མཛེས་པའི་རྒྱུ་རྐྱེན་གང་ཡིན་སྨྲོས་ཞེས་གསུངས། །ཉེ་སྡེས་བཅོམ་ལྡན་འདས་ལ་འདི་ལྟར་ཞུས། །རབ་ཏུ་འབྱུང་བ་བདག་གི་དྲུང་འོངས་ན། །སྦྱངས་པའི་ཡོན་ཏན་བཅུ་གཉིས་སྒྲུབ་ནུས་སམ། །སྒྲུབ་པར་ནུས་ན་རབ་ཏུ་འབྱིན་པ་དང༌། །མི་ནུས་ཟེར་ན་རབ་ཏུ་མ་བྱུང་བས། །བདག་ག

།དང་པོ་སེམས་བསྐྱེད་བརྟུལ་ཞུགས་འདི་ལྟར་བཟུང༌། །དེང་ནས་ཇི་སྲིད་བྱང་ཆུབ་ཐོབ་བར་དུ། །རྣམ་དག་དགེ་སློང་དག་ཏུ་མ་གྱུར་ན། །སངས་རྒྱས་རྣམས་དང་བྱང་ཆུབ་སེམས་དཔའ་དང༌། །ལྷར་བཅས་འཇིག་རྟེན་ཐམས་ཅད་བསླུས་གྱུར་ཅིང༌། །ནམ་ཡང་བྱང་ཆུབ་འཐོབ་པར་མི་འགྱུར་ཞིང༌། །ཉེས་ཚོགས་ཀུན་གྱིས་ལྡོངས་པར་གྱུར་ཅིག་ཅེས། །དམ་བཅས་སྨོན་ལམ་དེ་ལྟར་བཏབ་པ་དང༌། །རྣམ་དག་དགེ་སློང་མཆོག་ཏུ་གྱུར་ནས་ཀྱང༌། །དགོན་པ་བ་དང་d ༡ བསོད་སྙོམས་d ༢ ཕྱག་དར་ཁྲོད་d ༣ ། །སྟན་གཅིག་པ་དང་d ༤ ཟས་ཕྱིས་མི་ལེན་དང་d ༥ ། །དུར་ཁྲོད་d ༦ བླ་གབ་མེད་དང་d ༧ ཤིང་དྲུང་དང་d ༨ ། །ཙོག་པུ་པ་དང་d ༩ གཞི་ནི་ཇི་བཞིན་དང་d ༡༠ ། །ཆོས་གོས་གསུམ་པ་དང་ནི་d ༡༡ ཕྱིང་པ་d ༡༢ བ། །སྦྱངས་པའི་ཡོན་ཏན་d བཅུ་གཉིས་ །མཚན་ཙམ་ཐོས་པས་ངན་འགྲོའི་སྲིད་སྦྱོང་ཞིང༌། །བྱང་ཆུབ་མཆོག་ལས་ནམ་ཡང་མི་ལྡོག་པ། །སྐུ་ཚེའི་ཚད་དང་ཞིང་དང་འཁོར་གྱི་ཚད། །བསམ་པའི་ཡུལ་ལས་འདས་པར་གྱུར་པ་དེ། །བདག་ཅག་རྣམས་ཀྱི་སྐྱབས་དང་མགོན་གྱུར་པ། །ཤར་གྱི་ཕྱོགས་ན་བཞུགས་ཞེས་ཐུབ་པས་གསུངས། །བྱང་ཆུབ་སེམས་དཔའི་སྡེ་སྣོད་ཐམས་ཅད་དུ། །རྣམ་དག་དགེ་ན་གཞི་རྟེན་བཞི་པ་བསྟན་པ་ནི། །དཔལ་ལྡན་ཨ་ཏི་ཤ་དང་འཇིག་རྟེན་གྱི། །མགོན་པོ་ཕག་མོ་གྲུ་པ་རིན་པོ་ཆེས། །ཉན་ཐོས་སྡོམ་པ་སོ་སོར་ཐར་པ་དང༌། །བྱང་ཆུབ་སེམས་དཔའི་སྡོམ་པ་བསྟན་པ་དང༌། །གསང་སྔགས་རིག་པ་འཛིན་པའི་སྡོམ་པ་གསུམ། །རྟེན་ཅན་ཉིད་དུ་བཞེད་པར་གྱུར་པ་འདི། །བླ་མ་དེ་ཡི་ཞབས་ཀྱི་རྡུལ་ལ་རེག །ཉིས་ཏེ། །མྱ་ངན་འདས་གྲོང་འགྲོ་བ་ནི། །ཡུལ་དང་ཕྱོགས་ཀྱང་མ་ཡིན་ནོ། །ཇི་ལྟར་ཏ་ལའི་ཤིང་གི་མགོ་བཅད་པ། །སྐྱེས་ཞིང་འཕེལ་བར་གྱུར་པ་མི་སྲིད་ལྟར། །ཚུལ་ཁྲིམས་འཆལ་ལ་གསང་སྔགས་འགྲུབ་པ་ཡང༌། །དེ་དང་འདྲ་བར་བཅོམ་ལྡན་འདས་ཀྱིས་གསུངས། །རྣལ་འབྱོར་བླ་ན་མེད་པའི་རྒྱུད་དག་ཏུ། །བདེ་གཤེགས་བཀའ་འདས་ལྟུང་བར་གང་གསུངས་པ། །སོ་སོར་ཐར་པའི་སྡོམ་པ་སྤངས་པ་ཡིས། །གསང་སྔགས་སྒྲུབ་པར་བྱེད་པ་འདི་ཡིན་ཞེས། །མཉམ་མེད་བླ་མ་དེ་ལས་ཡང་ཡང་ཐོས། །ཚད་མར་གྱུར་པ་འཕགས་པ་ཡབ་སྲས་དང༌། །གོང་དུ་སྨྲས་པའི་ཐུབ་པའི་རྒྱལ་སྲས་རྣམས། །སྦྱངས་སྡོམ་བསྟན་པས་ཐེག་ཆེན་གསང་སྔགས་ཀྱི། །ཡོན་ཏན་རྒྱ་མཚོ་མཆོག་དང་ཐུན་མོང་གི

།དངོས་གྲུབ་མཐའ་ཡས་རྫ་བ་མ་ཡིན་ནམ། །དེ་ལྟར་གྱུར་ན་འདི་ལ་འགལ་བ་ཅི། །འགྲོ་བའི་དོན་དུ་སྤྲུལ་པ་རྣམ་འཕྲུལ་བ། །སོ་སོར་ཐར་པའི་སྡོམ་པ་ཉིད་ལ་ཡང༌། །རྒྱལ་བས་བཀག་པ་མེད་པ་ཉིད་དུ་སྣང༌། །འཕགས་པ་གནས་བརྟན་ཆེན་པོ་མོའུ་འགལ་བུས། །རང་གི་སློབ་མ་དགྲ་བཅོམ་ཁྱེར་བ་ལ། །གདུག་པ་གཤེད་མའི་དམག་ཚོགས་སྤྲུལ་ནས་ཀྱང༌། །སྐུ་ཡི་སྲས་གྱུར་བཟང་པོ་སྒྲ་ཅན་འཛིན། །གླིང་བཞི་འཁོར་ལོས་བསྒྱུར་པའི་རྒྱལ་པོ་ལ། །བཙུན་མོ་བརྒྱད་ཁྲི་བུ་ཕོ་སྟོང་དང་བཅས། །རིན་ཆེན་སྣ་བདུན་དམག་དང་བཅས་པ་སྤྲུལ། །ཡོན་ཏན་དེ་ལ་ཉེས་པ་གླེང་བ་མེད། །སྒྲ་གཅན་བཟང་པོ་ཚུལ་ཁྲིམས་བརྟུལ་ཞུགས་ལས། །ཉམས་པ་མ་ཡིན་འགྲོ་བའི་དོན་མཛད་པ། །དགེ་སློང་བརྟུལ་ཞུགས་ོད་ལ་ཕྱག་འཚལ་ལོ། །བྱང་ཆུབ་སེ་མཚོ་རྣམ་པར་ངེས་པ་ཞེས་བྱ་བ། ཤཱཀྱའི་སྲས་ཀྱི་དགེ་སྦྱོང་སྒོམ་པ་གསལ་བ་དབང་ཕྱུག་གིས་ཞུས་པ་རྫོགས་སོ།། །། ༡༠༨༽ ༄། །བསམ་མི་ཁྱབ་པའི་རྣམ་ཐར་སྡོང་པོ་རྒྱན་པ་གསལ་བ་དབང་ཕྱུག་ལ་གནང་བ།། ་པ་ཡོད་མ་མྱོང་བས་བསླུས། །བདག་འཛིན་བྲལ་བ་བརྟན་པའི་ས་གཞི་ལ། །སྙིང་རྗེ་ཆེན་པོ་བྱང་སེམས་ས་བོན་བཏབ། །དགག་སྒྲུབ་བསླབ་པའི་སོ་ནམ་ཡུར་ཁུགས་བྱས། །རྩེ་གཅིག་མ་ཡེངས་དུས་ལ་བབ་པ་དང༌། །སྨོན་ལམ་རྒྱ་ཆེན་ཆར་ཞོད་སྙོམས་པ་ཡིས། །དཔག་མེད་ཡོན་ཏན་བསམ་གྱིས་མི་ཁྱབ་པའི། །རྩ་བ་ལོ་མ་མེ་ཏོག་འབྲས་བུར་སྨིན། །འཁོར་དང་མྱ་ངན་འདས་པའི་ཡོན་ཏན་རྣམས། །ནམ་མཁའི་མཛོད་བཞིན་ལྷུན་གྱིས་གྲུབ་པ་དང༌། །རྩོལ་བ་མེད་ཅིང་རྒྱུན་ཆད་མེད་པ་ཡིས། །རང་གཞན་འཚོ་བའི་གཏེར་ཆེན་མི་ཟད་པ། །ཚད་ལྡན་བླ་མའི་ཞབས་ལ་གཏུགས་པས་རྙེད། །རྒྱལ་བ་རྣམས་དང་དེ་ཡི་སྲས་རྣམས་དང༌། །ཚངས་དབང་འཁོར་ལོས་བསྒྱུར་བའི་རྒྱལ་པོ་དང༌། །ཨུ་ཏུམ་ཝ་ར་ལྟར་མཛེས་མི་དབང་གི །ོད་པ་རབ་སྤངས་གསལ་བ་དབང་ཕྱུག་གིས། །འཁོར་འདས་མ་ལུས་འཚོ་བའི་རིན་ཆེན་འདི། །བསོད་ནམས་བསགས་དང་བླ་མའི་དྲིན་གྱིས་རྙེད། །སེམས་ཀྱི་ངོ་བོ་རྒྱལ་བ་རྡོ་རྗེ་འཆང༌། །ཆོས་རྣམས་མ་ལུས་བདེ་ཆེན་ལྷན་ཅིག་སྐྱེས། །གཉིས་མེད་བྱང་ཆུབ་སེམས་སུ་རོ་གཅིག་པའི། །བདེ་བ་ཆེན་པོ་རོལ་པས་རྣམ་རོལ་ནས། །སྤང་བླང་མེད་པའི་ངོ་བོར་སངས་རྒྱས་པ། །བཅོམ་ལྡན་འདས་འདི་མོས་གུས་ཅན་གྱིས་རྙེད། །ང་དང་བདག་ཏུ་འཛིན་པ་ནམ་མཁའ་ཡི། །མདུད་པ་དམ་པོས་འགྲོ་བ་བཅིངས་གྱུར་ནས། །འཁོར་བ་སྡུག་བསྔལ་གཏིང་མཐའ་མེད་པ་རུ། །སྙིང་བརྩེ་མེད་པ་གཤིན་རྗེའི་སྐྱེས་བུ་ཡིས། །བརླག་པར་བྱེད་པའི་རྩ་བ་གང་ཡིན་པ། །གཅོད་པར་བྱེད་པའི་མངོན་རྟོགས་རལ་གྲི་དེ། །ཚད་ལྡན་བླ་མའི་དྲིན་གྱིས་རྙེད་པ་ཡིན། །སེམས་ཅན་ཁམས་མང་བསྐྱེད་པའི་ཕ་དང་མ། །གཏི་མུག་དབང་ཆེན་གཉོན་མོངས་ལས། །འབྲས་བུ་སྡུག་བསྔལ་གསུམ་དང་ཕུང་པོ་ལྔ། །འཁོར་བའི་འཁོར་ལོར་ཐུབ་པ་ཆེན་པོ་ཡིས། །ཐུགས་སུ་ཆུད་ནས་བཀག་པ་གནང་མེད་ཅིང༌། །མ་ཆགས་པ་དང་ཞེ་སྡང་གཏི་མུག་མེད། །ཐོག་མ་བར་དང་ཐ་མར་དགེ་བ་ཡི། །འཕགས་པའི་ལམ་མཆོག་མི་གཡོ་གྱ་ནོམ་པ། །དེ་ལས་བྱང་ཆུབ་རྣམ་པ་གསུམ་འབྱུང་བས། །གནང་ཞིང་སྒྲུབ་པའི་བསླབ་པ་རྒྱལ་བས་གསུངས། །དུས་གསུམ་རྒྱལ་བའི་བསྟན་པ་རིན་པོ་ཆེ། །འདུལ་བ་རྒྱ་མཚོའི་གནད་དང་སྙིང་པོའི་དོན། །བླ་མ་ཐམས་ཅད་མཁྱེན་པའི་ཞབས་པད་ལ། །གུས་པས་གཏུགས་ཤིང་ཡུན་རིང་བསྟེན་པས་གོ

།རྒྱལ་སྲས་སངས་རྒྱས་རིགས་ལས་བྱུང་བ་རྣམས། །ཡབ་ཀྱི་ཕ་ཕོགས་སྦྱངས་པའི་ཡོན་ཏན་གྱིས། །འདིར་བདེ་ཕྱི་མར་བདེ་ཞིང་རྟག་ཏུ་བདེ། །སྐྱེ་དགུ་མང་པོའི་བུ་དང་ཟས་ནོར་དང༌། །རང་གི་སྲོག་བས་ཕངས་པའི་དངོས་པོ་ཡིས། །བདག་བདེ་སྒྲུབ་པའི་ཐབས་མཆོག་གང་ཡིན་པ། །མཁས་པ་རྣམས་ཀྱིས་བསྟེན་པར་ཅིས་མི་བྱེད། །སེམས་ཉིད་སྤྲོས་པའི་མཐའ་དང་བྲལ་བ་ལ། །བདག་ཏུ་འཛིན་པའི་དྲི་མས་མ་གོས་པས། །ཁམས་དང་བག་ལ་ཉལ་དང་བསམ་པའི་ཚོགས། །བྱད་དང་མེ་ལོང་དཀྱིལ་འཁོར་ཇི་བཞིན་དུ། །ནོར་འཁྲུལ་མེད་པར་མངོན་དུ་གྱུར་པ་ཡིས། །པVའི་མཚོ་ལ་ངང་པ་ཇི་བཞིན་དུ། །རྣལ་འབྱོར་དབང་ཕྱུག་འགྲོ་བའི་དོན་དུ་འཇུག །ཕ་མ་ཉེ་དུ་གཉེན་འབྲེལ་ཡི་དམ་ལྷ། །མཐར་ཐུག་ཆོས་སྐུ་ཡོན་ཏན་ཕྲིན་ལས་བཅས། །རང་ཉིད་ཡིན་པར་མ་རྟོགས་སེམས་ཅན་ལ། །ནམ་མཁའི་དབང་ཕྱུག་དཔའ་བོས་འགྲོ་དོན་བྱེད། །མཐོང་དང་ཐོས་དང་དྲན་པ་ཙམ་གྱིས་ཀྱང༌། །སྤྲོ་ཞིང་དགའ་བ་སྐྱེ་བར་གྱུར་པ་དང༌། །འདི་ཡིས་ནམ་ཡང་བསླུ་བར་མི་འགྱུར་ཞིང༌། །ཉེས་ཚོགས་ཕུང་པོའི་འབྱུང་ཁུངས་མ་ཡིན་ཞེས། །བློ་གཏད་སྙིང་བཞག་བྱེད་པའི་གདུལ་བྱ་ལ། །ཟབ་དང་རྒྱ་ཆེ་ཐེག་པའི་སྣོད་ཡོད་ན། །བྱང་ཆུབ་སེམས་དཔས་གདུལ་བྱ་སྨིན་པར་བྱེད། །ཕ་བཟང་མེས་པོ་བཟང་ཞིང་རིགས་རྒྱུད་བཙུན། །ང་བདག་བཟང་ཞིང་སུས་ཀྱང་འགྲན་མེད་པ། །ཀུན་གྱིས་བཀུར་བའི་བླ་མ་བདག་རློམ་ན། །ངོ་མཚར་རྨད་དུ་བྱུང་བ་དམ་པའི་ཆོས། །བཅུ་དང་གསུམ་དུ་ཡོངས་སུ་གྲགས་གྱུར་པ། །རྒྱལ་བའི་དགོངས་པ་བླ་ན་མེད་པ་འདིས། །རང་རྒྱུད་སྨིན་ཅིང་གཞན་རྒྱུད་གྲོལ་བ་ཡི། །བརྟུལ་ཞུགས་ཅིའི་ཕྱིར་འཛིན་པར་མི་བྱེད་ཅེས། །རང་གི་རང་ལ་གཞེན་སྐུལ་ཡང་ཡང་འདེབས། །རིགས་རུས་ལང་ཚོ་ཡོན་ཏན་བསྙེམས་པ་ཡིས། །ཁད་ཀྱིས་བྱ་ལོང་ཡོད་པའི་ལོག་ཤེས་ཀྱིས། །རྒས་འཁོགས་གཏུགས་པའི་ལུས་སུ་བྱུང་གྱུར་ན། །སྡོམ་པ་རྣམ་གསུམ་རྟེན་མཆོག་གཞོན་ལུས་ཀྱིས། །ཉོན་མོངས་བདུད་དང་སྐྱེ་འཇིག་མེད་པའི་ལུས། །ནམ་ཞིག་ཐོབ་ཅེས་སྙིང་ལ་ཡང་ཡང་བསྐུལ། །བླ་མ་རྣམས་དང་དུས་གསུམ་འཕགས་པ་དང༌། །བསྟན་པའི་བཀའ་སྲུང་དཔང་དུ་བཞག་གྱུར་ནས། །འགྲོ་བ་ཐམས་ཅད་སྨིན་པར་དམ་བཅས་པ། །རང་ཉིད་དབང་བའི་རྫས་དང་ཡོ་བྱད་དང༌། །ཕན་བདེ་སྒྲུབ་པའི་དམ་ཆོས་རིན་པོ་ཆེ། །སྟོན་པས་བུ་ལ་བཞག་པའི་ཕ་ནོར་ཡང༌། །འགྲོ་བ་གཞན་ལ་གཏོང་བར་མི་ནུས་ན། །ནམ་མཁའ་མཛོད་དང་ལག་ན་རིན་པོ་ཆེ། །དཔག་བསམ་ཤིང་དང་ནོར་བུ་རིན་ཆེན་ལྟར། །ཆོས་དང་ཟང་ཟིd

ཞེན་པ་ གྱུར་པས། །བླ་མ་དཀོན་མཆོག་ཡ་རབས་གྲོགས་མཆེད་ལའང༌། །འཛེམས་པ་མེད་ཅིང་མགོ་བོ་བཅད་གྱུར་ཀྱང༌། །ངོ་ཚ་མེད་པར་ཆགས་ཞེན་འཆུམས་གྱུར་ན། །དུས་གསུམ་རྒྱལ་བ་ཀུན་གྱིས་མི་ཟད་གཏེར། །ལྷར་བཅས་འཇིག་རྟེན་ཀུན་གྱི་གཙུག་གི་རྒྱན། །དུས་གསུམ་བདེ་བའི་འབྱུང་གནས་ཚུལ་ཁྲིམས་ལ། །ཀླུ་དབང་གཙུག་གི་ནོར་བུ་ཇི་བཞིན་དུ། །ཅི་ཡི་ཕྱིར་ན་འཆུམས་པར་མི་འགྱུར་བ། །བདག་ལྟ་རབ་ཏུ་བྱུང་བ་དགོས་པ་ཅི། །ཞེ་སྡང་འཁྲུགས་པའི་ཡིད་ཀྱིས་ཆེས་འཁྲུགས་པས། །རང་ཉིད་གསོད་པའང་དཀའ་བ་མ་ཡིན་ན། །བླ་མ་ཕ་མ་ལ་སོགས་ཅི་སྨོས་པ། །མི་བཟད་གདུག་པའི་སེམས་འདི་སྐྱེར་རུང་ན། །རང་གཞན་མཉམ་དང་རང་བས་གཞན་གཅེས་པའི། །ཐོག་མ་བར་དང་མཐའ་མར་དགེ་བ་ཡི། །ཚད་མེད་བྱམས་དང་སྙིང་རྗེ་བྱང་སེམས་ཀྱིས། །རྣམ་པར་འཁྲུགས་ཤིང་སྨྱོས་པར་གྱུར་ན་ཀོ །གཞན་དོན་སུ་ཡིས་བྱས་པ་སུ་མ་བྱུང༌། །ཤིན་ཏུ་མི་བཟད་ངར་འཛིན་དུག་ཤིང་གི །རྩ་བ་ལོ་མ་མེ་ཏོག་འབྲས་བུ་རྣམས། །དམ་ཆོས་ལྟར་སྣང་ཆོས་བརྒྱད་ཆུ་ལུད་ཀྱིས། །འཕེལ་བར་བྱས་པའི་ང་རྒྱལ་དུག་སྡོང་གིས། །རང་གཞན་ཕུང་བར་བྱེད་པའི་ཆེ་ཐབས་འདི། །ཐབས་དགུས་བཙལ་བར་བྱེད་པ་ཤ་ཐང་བ། །རང་བཞིན་རྟོགས་པའི་སྟ་རེ་རྣོན་པོ་ཡིས། །ང་རྒྱལ་དུག་སྡོང་ཅིའི་ཕྱིར་གཅོད་མི་བྱེད། །ཚོགས་སམ་དབེན་པ་གང་དུ་འདུག་ཀྱང་རུང༌། །ཉོན་མོངས་ཚོགས་ལ་འགྲན་སེམས་བརྟུལ་ཞུགས་བཟུང༌། །རང་སེམས་རིན་ཆེན་དྲི་མ་ཡང་ཡང་ཕྱི། །བསླབ་གསུམ་མཛེས་པའི་རྒྱན་གྱིས་བརྒྱན་པར་བྱ། །བླ་མ་དམ་པ་རྣམས་དང་དཀོན་མཆོག་གསུམ། །འཕགས་པའི་དགེ་འདུན་རྒྱ་མཚོ་ལྟ་བུ་ཡི། །ཞབས་འབྲིང་ཞབས་ཏོག་ཚུལ་ལུགས་འདི་ལྟ་བུ། །བརྩོན་འགྲུས་རླུང་གི་ཤུགས་ལྟར་ཁྱོད་ཀྱིས་བསྒྲུབས། །རང་གི་ཕ་དང་མ་དང་གཉེན་གྱུར་ཅིང༌། །དཔག་མེད་ཡོན་ཏན་རྒྱ་མཚོ་བསྐྱེད་པ་ཡི། །བླ་མ་དམ་པ་བླ་མར་འོས་གྱུར་ཅིང༌། །རིིང་འཛིན་གྱིས། །ཕྲག་དོག་ཉེས་རྩ་ཅིའི་ཕྱིར་བསྲེག་མི་བྱེད། །ཉེས་ཚོགས་རྩ་བ་བདག་ཏུ་འཛིན་པ་ཡི། །ཁ་འཛིན་ཞེ་འཛིན་འདི་ལྟར་འཆུམས་གྱུར་ན། །ཡོན་ཏན་གཞི་རྟེན་བདག་མེད་བརྟུལ་ཞུགས་ལ། །ཅི་ཡི་ཕྱིར་ན་བདག་ཅག་མི་འབད་ཅེས། །རང་གི་སེམས་ལ་དྲི་བ་ཡང་ཡང་དྲིས། །ཚེ་འདི་ཡུན་ཐུང་ཤེས་བྱའི་རྣམ་པ་མང༌། །ཚེ་ཡི་ཚད་ནི་ཅི་ཙམ་མི་ཤེས་པས། །ངང་པས་ཆུ་ལས་འོ་མ་ལེན་པ་ལྟར། །ཐུབ་པའི་དགོངས་པ་ཚད་ལྡན་བླ་མ་ཡིས། །གདམས་ངག་རིན་ཆེན་ཉེས་ཚོགས་སྐྱོན་བྲལ་བ། །བུ་གཅིག་ཁྱོད་ཀྱིས་སྙིང་གི་དབུས་སུ་ཆོངས། །མཉེས་པ་གསུམ་གྱིས་བླ་མའི་གསུང་བཞིན་བསྒྲུབ། །བསླབ་གསུམ་རྒྱན་གྱིས་མཛེས་པར་གྱུར་པ་དང༌། །བརྟུལ་ཞུགས་དྲག་པོས་སྒྲུབ་ལ་བརྩོན་པ་ཡི། །སློབ་མས་བསྐུལ་ནས་བྲིས་པར་གྱུར་པ་ཡི། །དགེ་བ་གང་ཡིན་དེས་ནི་འགྲོ་བ་ཀུན། །ཐུབ་པའི་དགོངས་པ་མཆོག་ལ་རབ་གཞོལ་ཏེ། །སྐྱོན་དག་ཡོན་ཏན་ཐམས་ཅད་རབ་རྫོགས་ནས། །བླ་མེད་རྫོགས་པའི་བྱང་ཆུབ་ཐོབ་པར་ཤོག

།རྗེ་བཙུན་བྱང་ཆུབ་སེམས་དཔའ་ནོར་བཟང་གི་རྣམ་པར་ཐར་པའི་རྗེས་སུ་འབྲངས་པ། བསམ་གྱིས་མི་ཁྱབ་པའི་རྣམ་པར་ཐར་པ་སྡོང་པོ་རྒྱན་པ་ཞེས་བྱ་བ། ཤཱཀྱའི་སྲས་ཀྱི་དགེ་སྦྱོང་གསལ་བ་དབང་ཕྱུག་གིས་ཞུས་པ་རྫོགས་སོ།། །། ༡༠༩༽༄། །ལམ་རིམ་རིན་པོ་ཆེ་རྡོ་རྗེ་རྒྱལ་མཚན་ཞེས་བྱ་བ་དགེ་བཤེས་དཔལ་དྲོ་ལ་གནང་བ།། སྤངས་དང་ཡེ་ཤེས་ཕུན་སུམ་ཚོགས་པ་རྫོགས་སངས་རྒྱས། །དེ་ཡི་དམ་ཆོས་བསླབ་གསུམ་ཀུན་ཏུ་དགེ་བའི་ཆོས། །གང་གིས་ཉམས་སུ་བླངས་པ་འཕགས་པའི་དགེ་འདུན་དང༌། །སྨིན་ཅིང་གྲོལ་མཛད་བླ་མ་རྣམས་ལ་གུས་པས་འདུད། །ཐུབ་པའི་གསུང་ལ་བློ་གྲོས་ཡངས་པས་མ་གྲོལ་ཞིང༌། །རྟོགས་པའི་ཤེས་རབ་མཁའ་ལ་ཉི་དཀྱིལ་མ་རྒྱས་པས། །འདུན་སུམ་ཚོགས་པར་བྱ། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ཞེས་གསུང་པ་འདིར་མ་འདུས་པ་མེད་གསུངས། དེ་ཡང་བསླབ་པ་རིན་པོ་ཆེ་རྣམ་པ་གསུམ་ཡིན་ཏེ། དེ་ཡང་སྡིག་པ་ཅི་ཡང་མི་བྱ་ཞིང་བྱ་བ་ནི། སྡེ་སྣོད་རིན་པོ་ཆེ་རྣམ་པ་གསུམ་གྱི་འདུལ་བའི་སྡེ་སྣོད། བསླབ་པ་ན་ལྷག་པ་ཚུལ་ཁྲིམས་ཀྱི་བསླབ་པ། དགེ་བ་ཕུན་སུམ་ཚོགས་པར་བྱ་བ་ནི། སྡེ་སྣོད་ན་མདོ་སྡེའི་སྡེ་སྣོད། བསླབ་པ་ནི་ལྷག་པ་སེམས་ཀྱི་བསླབ་པ། རང་གི་སེམས་ནི་ཡོངས་སུ་འདུལ་བ་ནི། སྡེ་སྣོད་ན་མངོན་པའི་སྡེ་སྣོད། བསླབ་པ་ནི་ལྷག་པ་ཤེས་རབ་ཀྱི་བསླབ་པ་ཡིན་ལ། དེ་ཡང་རྟེན་གྱི་གང་ཟག་གཅིག་གིས་ཉམས་སུ་ལེན་པའི་དབང་དུ་བྱས་ན། རིམ་གྱིས་ཉམས་སུ་ལེན་པ་མ་གཏོགས་པ། ཡོན་ཏན་རིན་པོ་ཆེ་རྒྱུད་ལ་སྐྱེ་བ་མི་སྲིད་གསུང་སྟེ། དེ་ལྟར་ཡང་བཅོམ་ལྡན་འདས་ཀྱིས། འདོད་ཆགས་འདོད་ཆགས་དང་བྲལ་བར་བྱ་བའི་ཕྱིར། སེམས་རྣམ་པར་གྲོལ་བ་དང༌། ཤེས་རབ་རྣམ་པར་གྲོལ་བ་དང༌། ཞེ་སྡང་དང་གཏི་མུག་འདོད་ཆགས་དང་བྲལ་བའི་ཕྱིར། སེམས་དང་ཤེས་རབ་རྣམ་པར་གྲོལ་བའི་ཆོས་སྟོན་ཏོ། །ཞེས་གསུངས་པས། ཉོན་མོངས་པ་གསུམ་ལ་འདོད་ཅིང་ཆགས་པས་ནི།

ཚངས་པའི་འཇིག་རྟེན་དུ་སྐྱེ་བ་ལ་ཡང་བར་དུ་གཅོད་ན། ཐར་པ་ཐམས་ཅད་མཁྱེན་པ་ཐོབ་པ་ལྟ་ཅི་སྨོས་ཏེ། དགེ་སློང་ལྷུང་བཟེད་ལ་ཆགས་པས་སྦྲུལ་དུ་སྐྱེས་ནས། དགེ་སློང་གི་རོ་དང༌། ནགས་ཀྱི་སྦྲུལ་དང༌། རྣམ་པར་ཤེས་པ་དམྱལ་བར་བསྲེག་པའི་མེ་གསུམ་དུས་གཅིག་འབར་བ་གཟིགས་ནས། ནད་པས་ལྷུང་བཟེད་འོན་ཅིག་d བྱིན་ཅིག་ ཟེར་ནས་སྦྱིན་པར་བྱའོ། །ཞེས་བཅས་པ་མཛད་པ་ལྟ་བུ་སྟེ། མདོ་འུབས་ཀྱིས་བསྡུས་ན། སྟོན་པའི་དགག་པར་བསླབ་པ་ཐམས་ཅད་ནི། རྒྱུ་ལས་དང་ཉོན་མོངས་པ་ལས་འབྲས་བུ་སྡུག་བསྔལ་ཆེན་པོ་འབྱུང་བའི་ཕྱིར་ན། ཐོག་མ་དང༌། བར་དང༌། ཐ་མར་མི་དགེ་བས་བཅས་པའི་རྟེན་ཞེས་བྱ་བའི་ཐ་སྙད་ཡིན་མིན་མེད་པར། ཐམས་ཅད་མཁྱེན་པ་དུས་གསུམ་གཟིགས་པ་དེས། འགྲོ་བ་རིགས་དྲུག་གི་ཉེས་པའི་སྐྱོན་ཐམས་ཅད་ནི། རྒྱུ་མི་དགེ་བ་འདི་དང་འདི་ལས་བྱུང་བས། གླེང་གཞི་འཕྲོས་པ་དང༌། ཉིང་འཕྲོས་ཐམས་ཅད་ལས། དགེ་སློང་ཁྱེད་ཀྱི་དེ་ལྟར་མི་བྱའོ། །ཞེས་དགག་པའི་བསླབ་པར་བཅས་པ་ལས། ངས་མ་གནང་ངོ་ཞེས་བདག་ཉིད་བྱ་དང་བྱེད་པ་པོར་ཁས་བླངས་པ་ནི་མ་ཡིན་ཏེ། སྟོང་པ་ཉིད་རྒྱུ་འབྲས་ཀྱི་སྐོར་གསུངས་པ་ནི། སྡེ་སྣོད་གསུམ་དང༌། སྔགས་དང་མཚན་ཉིད་ཐམས་ཅད་ཀྱི་ངེས་པ་ཡིན་པའི་ཕྱིར་ན། ཉོན་མོངས་པ་གསུམ་གྱི་རྗེས་སུ་འབྲངས་པའི་ལས། ལྷུང་བཟེད་གཞན་གྱི་ཡིན་པ་འདོད་པ་མི་སྦྱིན་པ་ཙམ་ཡང་བཀག་པ་ནི། ལྟུང་བ་སྡེ་ལྔ་པས་བསྡུས་པ། ཉོན་མོངས་པ་ཆེ་འབྲིང་གིས་བསྡུས་པའི་ལས་ཡིན་པར་དམ་པ་ཐམས་ཅད་ཞལ་མཐུན་པ་ཡིན་པས་སྤང་བར་བྱའོ། །དགག་བྱ་དེ་འགོག་པའི་རྒྱུ་མཚན། སྟོན་པས་ཕན་ཡོན་བཅུ་ཡང་དག་པར་གཟིགས་ཤིང༌། དེའི་ཉེས་དམིགས་བཅུ་མི་འབྱུང་བའི་ཕྱིར་བསླབ་པ་བཅས་པར་གསུངས་པ་དང༌། ཡང་རྒྱུ་ལས་དང་ཉོན་མོངས་པ་སྤངས་པས་འབྲས་བུ་སྡུག་བསྔལ་གྱི་ཕུང་པོ་མི་འབྱུང་ཞིང༌། སེམས་དང་ཤེས་རབ་རྣམ་པར་གྲོལ་བར་གསུངས་པ་དང༌། བྱ་དང་བྱེད་པ་མང༌། ལས་དང་ལམ་ལ་སྒྲིབ།

ངན་སོང་གསུམ་དུ་སྐྱེ། གཞན་དག་མ་དད་པར་འགྱུར་བ་དགག་པའི་དགོས་པར་གསུངས་པས། འཇིག་རྟེན་གསུམ་གྱི་མགོན་པོ་དེ་ཉིད་ཀྱི་གསུང་གི་རྗེས་སུ་འབྲངས་པ་ལས། ཚེ་འདི་ཉིད་ལ་བྱང་ཆུབ་རྣམ་པ་གསུམ་མམ། དགེ་སྦྱོང་གི་འབྲས་བུ་རྣམ་པ་བཞི་ཐོབ་པའི་ལམ་གྱི་རིམ་པའི་དབང་དུ་བྱས་ན། རྒྱུ་ལས་དང་ཉོན་མོངས་པ་ལས་འབྲས་བུ་སྡུག་བསྔལ་གྱི་ཕུང་པོ་འབྱུང་བ་གནས་ཡིན་ཞིང༌། འབྲས་བུ་མྱ་ངན་ལས་འདས་པ་འབྱུང་བ་ནི་གནས་མ་ཡིན་པ། དེ་བཞིན་གཤེགས་པ་འི་གནས་དང་གནས་མ་ཡིན་པ་མཁྱེན་པའི་ཡེ་ཤེས་ཀྱི་སྟོབས་སུ་བཞེད་པས། འདིར་དེའི་རྗེས་སུ་འབྲང་བར་བྱའོ། །དེ་ཡང་ཇི་ལྟར་ཉམས་སུ་བླང་བ་སློང་གི་བརྟུལ་ཞུགས་སྦྱངས་པའི་ཡོན་ཏན་བཅུ་གཉིས་ལ་གནས་པས་ཏིང་ངེ་འཛིན་སྐྱེ། ཆུང་མ་འཆང་བ་དང༌། ཕྲུ་གུ་སྤེལ་བ་དང༌། ཞིང་གཞི་འཛིན་པ་དང༌། རྟ་ཕྱུགས་སྤེལ་བ་དང༌། ལས་ངན་ཅི་བྱེད་ཀྱང་མ་གནང་བ་ཅིག་ཀྱང་མེད་པ་འདི་ངེད་ཀྱིས་བྱར་རུང་བ་ཞིག་ཡིན་ཏེ། འོན་ཏེ་གོང་མས་བཞེད་པའི་ཡོན་ཏན་ནི་སུ་ལ་ཡང་མི་སྣང༌། རྟོགས་གཉིས་ཅིག་ཅར་ཡང་མི་འཇུག སྤང་བྱ་དང་གཉེན་པོ་ལྷན་ཅིག་ཏུ་མི་གནས་པས། རང་ཉིད་རང་ཉིད་ལ་ཡིད་མི་ཆེས་པ་ཁོ་ནའོ། །སྐྱེས་ཆེན་བདག་ཉིད་ཆེན་པོ་རྣམས། །ངེས་པར་འབྱུང་བའི་ཚུལ་ཁྲིམས་ཀྱིས། །འཁོར་བའི་ཕ་རོལ་འགྲོ་བ་དང༌། །ཡོན་ཏན་དཔག་མེད་འབྱུང་བར་གསུངས། །འཁོར་བ་སྡུག་བསྔལ་རྒྱ་མཚོ་ལས། །ཅིས་ཀྱང་ཉམས་སུ་བླངས་བར་བྱ་སྟེ། ཅི་ཞིག་ཉམས་སུ་བླང་བར་བྱ་ཞེ་ན། ཉོན་མོངས་པ་གསུམ་གྱིས་དབེན་པའི་ཡིད། ལྷག་པ་སེམས་ཀྱི་བསླབ་པ་ཞེས་ཡོངས་སུ་གྲགས་པ། སེམས་ཏིང་ངེ་འཛིན་ལ་ཡིད་གཡོ་བ་མེད་པར་མཉམ་པར་བཞག་པར་བྱ་སྟེ། བསམ་གཏན་གྱི་སྒྲིབ་པ་རྒོད་པ་དང༌། འགྱོད་པ་དང༌། གཉིད་རྨུགས་དང༌། གནོད་སེམས་དང༌། འདོད་པ་ལ་འདུན་དང༌། ཐེ་ཚོམ་རྣམས་སྤང་ཏེ། བྱམས་པའམ། སྙིང་རྗེའམ། དགའ་བའམ། བཏང་སྙོམས་སམ། བསམ་གཏན་བཞི་ལ་སོགས་པ་སེམས་གང་དུ་འགྲོ་བ་ཞིག་ལ་མཉམ་པར་བཞག་པས།

བསམ་པའམ་ཏིང་ངེ་འཛིན་དེ་ཉིད་སྟོབས་འཕེལ་ནས། དང་པོ་ནི་བསམ་པ་དེ་ཉིད་ཇི་ལྟ་བ་བཞིན་དུ་བཀོལ་དུ་བཏུབ་པ་འབྱུང༌། དེ་ནས་ནི་རང་གི་ལུས་ཀྱང་དེ་ལྟར་དུ་འགྱུར། དེ་ནས་ནི་སྣང་བའི་དངོས་པོ་ཡང་དེ་ལྟར་དུ་འགྱུར་ཏེ། འདི་ལ་ནི་སྒོམ་ཡུན་རིང་ཐུང་གི་བྱེ་བྲག ལོ་གྲངས་མང་ཉུང་གི་རྩི་བགྲང༌། མོ་མོ་བཙུན་གྱི་སྒོམ་ཆེན། མི་ཁ་ལྕེ་གཅོད་ཀྱི་ཆོས་པ། མ་ཉན་པ་མེད་པའི་སོབ་སྒོམ་གྱི་མི་ཕན་ཏེ། ཆགས་པའི་ཡུལ་རྣམ་པ་གསུམ་ལས། སེམས་དང་ཤེས་རབ་རྣམ་པར་གྲོལ་བ། སློབ་དཔོན་ཤན་ཏ་དེ་བའི་ཞལ་སྔ་ནས་ཀྱང༌། །ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱ་སྟེ། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་འགྲུབ། །ཅེས་པས་ངེས་ཏེ། ཟད་པར་སྔོན་པོ་ལ་མཉམ་པར་བཞག་པས། ཟད་པར་རམ་མཐའ་དག་སྔོན་པོ་ཞེས་བྱ་བ། སྔོན་པོ་ལ་མཉམ་པར་བཞག་པའི་སེམས་དེ་གཞན་ཐམས་ཅད་ཀྱང་སྔོན་པོར་མཐོང་བ་དང༌། དེའི་དགོངས་པ་བསྒྲུབ་པ་དང༌། མི་མཐུན་པའི་ཕྱོགས་སྤོང་བ་ལ་སོགས་པ་འབྱུང་སྟེ། སྔོན་པོ་ནི་བཻ་ཌཱུ4་ལ་སོགས་པ་ཡང་ཡིན་ནོ། །གསེར་ནི་སེར་པོ་ཡིན། དུང་དང་དངུལ་དང་མུ་ཏིག་ནི་དཀར་པོ་ཡིན། ནམ་མཁའ་ནི་ཐོགས་པ་མེད་པ་ཡིན། ས་ནི་ཐོགས་པ་དང་བཅས་པ་ཡིན། དེ་ཐམས་ཅད་གང་ལ་ཡང་མཉམ་པར་བཞག་པས། དམིགས་པའམ་ཏིང་ངེ་འཛིན་གྱི་ཤུགས་ཡུལ་དང་ཡུལ་ཅན་གྱི་ཤེས་པ་གཉིས་མེད་པར། རྩེ་གཅིག་ཏུ་ཡུན་རིང་ལ་དར་དྲག་པར་གོམས་པར་བྱས་པས་དེ་ཁོ་ནར་འགྱུར་ཏེ། ཐོད་རྒལ་རྣམ་པ་སྣ་ཚོགས་ཀྱི་ཏིང་ངེ་འཛིན་ལ་མཉམ་པར་འཇོག་པས། རྫུ་འཕྲུལ་ལ་སོགས་པ་མངོན་པར་ཤེས་པ་རྣམ་པ་ལྔ་མངོན་དུ་བྱས་ནས། དུས་གསུམ་གྱི་སངས་རྒྱས་ཀྱི་བསྟན་པ་ལ་བྱ་བ་རྒྱ་ཆེན་པོ་བྱེད་པ་དང༌། མཁན་པོ་དང༌། སློབ་དཔོན་དང༌། གོང་མ་ཐམས་ཅད་ཀྱི་ཞབས་འབྲིང་དང་ཞབས་ཏོག་ཏུ་འགྲོ་བ་དང༌། ཕ་མ་དང་ཉེ་དུ་དང༌། གཉེན་འབྲེལ་ཐམས་ཅད་ཁོང་དགོད་འཆོར་བ་དང༌།

ལྷ་དང་བཅས་པའི་འཇིག་རྟེན་ཐམས་ཅད་རེ་བ་སྐྱེ་བ། སེམས་རྩེ་གཅིག་པ་འདི་ཉིད་ལས་འབྱུང་ཞིང༌། འདི་ཡོད་ན་ནི་འདི་འབྱུང༌། འདི་མེད་ན་ནི་འདི་མི་འབྱུང་སྟེ། སེམས་རྩེ་གཅིག་པའི་ཏིང་ངེ་འཛིན་འདི་ཡོད་ན། དེའི་ཁྱད་པར་རམ་བྱེ་བྲག་སྔོན་པོ་དང༌། སེར་པོ་དང༌། ནམ་མཁའ་ལ་ས་དང༌། ས་ལ་ནམ་མཁའ་བསྒོམས་པས་དེ་དང་དེར་འགྱུར་བ་མ་གཏོགས་པ། རྗེ་བཙུན་མ་ཨ་ལྕེ་སྒོམ་སྐྱིད་ལ་ཞུས་པའི་གདམས་ངག ཟེར་ལོ་དང་ཡིན་ལོའི་དམ་ཆོས། ཨ་མེ་ཁམས་པའི་ཡང་ཟོང༌། ཁུར་གཅིག་དང་པང་གང་གི་བེའུ་བུམ། འདྲེས་ཁྱེར་གྱི་སྒོམ་ཆེན་རྣམས་ཀྱི་ལག་ཆ། ཆུའི་ཆུ་བུར་ལ་ནོར་བུ་རིན་པོ་ཆེར་འདུ་ཤེས་པ་ཡིན་པས། སེམས་རྩེ་གཅིག་ལ་འབད་པར་བྱའོ། །དེ་ལྟར་ཡང༌། བཅོམ་ལྡན་འདས་ཀྱིས། བསམ་གཏན་གྱིས་ནི་འདོད་པའི་ཡོན་ཏན་སྨད་པ་འདོར། །རིག་དང་མངོན་པར་ཤེས་དང་ཏིང་འཛིན་མངོན་པར་འགྲུབ། །ཅེས་གསུངས་པས་ཤེས་སོ། །བསམ་གཏན་འདི་ཡི་གནས་དང༌། རྒྱུ་དང༌། རྐྱེན་དང༌། ཡན་ལག་གི་བྱེ་བྲག་བཤད་པ་ཤིན་ཏུ་མང་ཡང༌། དབེན་པའི་གནས་སུ་རྩེ་གཅིག་གི་སེམས་གང་གིས་ཐོབ་བལྟས་ལ། མི་མཐུན་པའི་ཕྱོགས་ལུས་དང་ཡུལ་ལ་ཆགས་པ་ལ་སོགས་པ་བསམ་གཏན་གྱི་སྒྲིབ་པ་རྣམས་འཆི་བ་མི་རྟག་པ་ལ་སོགས་པས་བཟློག་ནས་བསྒོམས་པས། དུས་གསུམ་ལ་འཇུག་པའི་སེམས་འཆི་འཕོ་དང་སྐྱེ་བ་ཤེས་པ་བྱུང་བ་ལས། འཆི་འཕོ་དང་སྐྱེ་བའི་རྒྱུ་ལྟ་བུའི་བྱེ་བྲག་རྣམ་པ་སྣ་ཚོགས་ལ་དམིགས་པའི་ཏིང་ངེ་འཛིན་ཡིད་ཀྱི་ལས་དེས། འཁོར་བའི་སྐྱེ་གནས་ཐམས་ཅད་དུ་སྐྱེ་ཞིང༌། འཁོར་བར་གོ་བ་གལ་ཆེ་སྟེ། འདི་མ་གོ་ན་ནི་ཕྱི་རོལ་མུ་སྟེགས་བྱེད་ཀྱི་བསམ་གཏན་ལ་ལོག་པའི་ལྟ་བ་རྣམ་པ་སྣ་ཚོགས་པས། ལྷ་ཚེ་རིང་པོ་ལ་སོགས་པ་ལྟ་བ་ལོག་པས་མི་ཁོམ་པའི་གནས་ངན་སོང་དུ་འགྲོ་བ་སྲིད་དེ། འཇིག་རྟེན་གསུམ་གྱི་མགོན་པོ་དེ་ཉིད་ཀྱི་ཞལ་སྔ་ནས་ཀྱང༌། མངོན་ཤེས་ཡོད་ཀྱང་ལོག་ལྟའི་སྣོད། །ཅེས་པས། འཁོར་བར་སྐྱེ་བྱེད་ཀྱི་རྒྱུ།

ཉོན་མོངས་པ་ཐམས་ཅད་ཀྱི་མངའ་བདག ཉེས་པ་ཐམས་ཅད་ཀྱི་རྩ་བ་མ་རིག་པ་ཡིན་ལ། མ་རིག་པ་གང་ཞེ་ན། བདག་ཏུ་ལྟ་བ། བདག་ཏུ་འཛིན་པ་འདི་ཁོ་ན་སྟེ། རྩ་བ་འདི་ཡོད་ན་དེའི་ཁྱད་པར་གྱི་ཆོས་བདག་དང་འཇིག་རྟེན་རྟག་པ་དང༌། མི་རྟག་པ་དང༌། མཐའ་ཡོད་པ་དང༌། མཐའ་མེད་པ་དང༌། དབེན་པ་དང༌། མི་དབེན་པ་དང༌། ཞི་བ་དང༌། མ་ཞི་བ་དང༌། སྟོང་པ་དང༌། མི་སྟོང་པ་ལ་སོགས་པ་ལྟ་བ་འདི་རྣམས་ཐམས་ཅད་ནི། ཕུང་པོ་ལྔ་ལ་བདག་ཏུ་བཟུང་བ། འཇིག་ཚོགས་ལ་ལྟ་བ། སྲིད་པ་ཐམས་ཅད་ཀྱི་མགྱི་སངས་རྒྱས་དང་བྱང་ཆུབ་སེམས་དཔའ། འཕགས་པ་ཉན་ཐོས་དང་རང་སངས་རྒྱས། སྔགས་དང་མཚན་ཉིད་ཐམས་ཅད་དུ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་འདི། འཕགས་པ་ངེས་པར་འབྱུང་བ་རྣམས་ཀྱི་གཞུང་ལམ་དང་གཤེགས་ཤུལ་ཡིན་པས་འདི་ཁོ་ན་བསྒོམ་པར་བྱ་སྟེ། དེ་ཡང་དང་པོར་སྔོན་དུ་འགྲོ་བ་དྲན་པར་ཉེ་བར་བཞག་པ་བཞི་ལས། ལུས་དྲན་པ་ཉེ་བར་བཞག་པ་ཕྱི་ནང་གི་ལུས་ལ་བརྟགས་པས་ལུས་བདག་མ་ཡིན་པ་དང༌། ཚོར་བ་ལ་བརྟག་པས་ཚོར་བ་བདག་མ་ཡིན་པ་དང༌། སེམས་དང་ཆོས་ལ་བརྟག་པས་ཉེ་བར་ཞི་བའི་ཕྱིར་བདག་མེད་པའམ། བདག་ཏུ་ཞེན་ཡུལ་ལུས་དང་སེམས་སོ་སོར་ཕྱེ་སྟེ། གཞིག་ལོང་བྱས་པས་བདག་མེད་པའི་ཤེས་རབ་སྐྱེ་སྟེ། འདིའི་དོན་ཕྱིན་ཅི་མ་ལོག་པ་ཅིག་བདག་གིས་གང་ནས་རྙེད་ཅེས། བདག་ཉིད་ཀྱི་མངོན་པར་ཤེས་པའི་རྩལ་གྱིས་མཐོང་བའམ། ཡི་དམ་གྱི་ལྷའམ། སངས་རྒྱས་དང་བྱང་ཆུབ་སེམས་དཔས་ལུང་བསྟན་པའི་དགེ་བའི་བཤེས་གཉེན་བྱང་ཆུབ་སེམས་དཔའ་རྟག་ཏུ་ངུ་ལ། བྱང་ཆུབ་སེམས་དཔའ་ཆོས་འཕགས་ལུང་བསྟན་པའམ། བྱང་ཆུབ་སེམས་དཔའ་ནོར་བཟང་ལ་བླ་མ་བརྒྱ་རྩ་བཅུ་ལུང་བསྟན་པའམ། ཇོ་བོ་ནཱ་རོ་པ་ལ་ཡི་དམ་གྱི་ལྷས་སློབ་དཔོན་ཆེན་པོ་ཏིD་འཕྲད་དགོས་ཏེ། ཐེག་པ་ཆེན་པོ་གསང་སྔགས་ཀྱི་བརྗོད་བྱ་བླ་མ་གཅིག་པུ་ཡིན་ཏེ། དེ་ལྟར་ཡང༌། བཅོམ་ལྡན་འདས་ཀྱིས། བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་མ་ཡིན། །ཞེས་པ་དང༌།

ཡང༌། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཆང་གི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་ལ་ནི་སྐྱབས་སུ་མཆི། །ཞེས་པས། བླ་མ་རྡོ་རྗེ་འཛིན་པ་ཆེན་པོ་ཞིག་དགོས་ལ། རྡོ་རྗེ་དེ་ཡང༌། གཞོགས་པ་ཤིང་གི་རྡོ་རྗེ་དང༌། བརྡུངས་པ་ལྕགས་ཀྱི་རྡོ་རྗེ་ལ་སོགས་པ་འཛིན་པ་ལ་མི་ཟེར་ཏེ། བྱང་ཆུབ་ཀྱི་སེམས་གཉིས་དབྱེར་མེད་པ་གཅིག་ཏུ་གྱུར་པ་ལ་གསུང་སྟེ། དེ་ལྟར་ཡང༌། བྱང་ཆུབ་སེམས་ཀྱི་རང་བཞིན་སྐུ། །དཔལ་ལྡན་རྡོ་རྗེ་འཆང་བཏུད་དེ། །ཞེས་གསུངས་པ་དང༌། ཐེག་པ་ཆེན་པོ་གསང་སྔགས་ཀྱི་རྒྱུད་དུ་བླ་མའི་མཚན་ཉིད་ཇི་ལྟར་བཤད་པ། མཚན་ཉིད་དང་ལྡན་པའི་བླ་མ་དམ་པ་ཞིག་བཙལ་ནས། དང་པོ་ཁོ་ན་དབང་བླང་བར་བྱ་སྟེ། དེ་ལྟར་ཡང༌། བཅོམ་ལྡན་འདས་ཀྱིས། རྩ་བའི་རྒྱུད་ཆེན་པོ་ལས་ཀྱང༌། །སྔགས་པས་དཀྱིལ་འཁོར་མ་མཐོང་བར། །གང་ཞིག་རྣལ་འབྱོར་པ་ཉིད་འདོད། །མཁའ་ལ་ཁུ་ཚུར་གྱིས་བརྡེག་དང༌། །སྨིག་རྒྱུའི་ཆུ་ནི་འཐུང་དང་མཚུངས། །ཞེས་གསུངས་པས་ཤེས་སོ། །དེ་ཡང་དཀྱིལ་འཁོར་དུ་འཇུག་པ་འདི་ནི། བཅོམ་ལྡན་འདས་ཀྱིས་དཀྱིལ་འཁོར་གྱི་གཙོ་བོ་ལྷ་དེ་ཉིད་ཀྱི་འཁོར་དུ་གཏོགས་པ། འཇིག་རྟེན་ལས་འདས་པ་དང༌། དེའི་འཁོར་དུ་གཏོགས་པ་ཚངས་པ་དང༌། དྲག་པོ་དང༌། ཁྱབ་འཇུག་དང༌། སྒྲུབ་པ་བྱེད་པ་ལ་བར་དུ་གཅོད་པའི་ལྷ་དང༌། ཀླུ་དང༌། གནོད་སྦྱིན་ལ་སོགས་པ་བར་དུ་གཅོད་པའི་བགེགས་དང་ལོག་འདྲེན་དེ་རྣམས་དཀྱིལ་འཁོར་གྱི་ཕྱི་རིམ་དུ་གནས་པས། དཀྱིལ་འཁོར་དུ་ཞུགས་ན་ནི་སྡོང་གྲོགས་བྱེད་ཅིང་ཅི་ནུས་པའི་དངོས་གྲུབ་སྟེར་ལ། དཀྱིལ་འཁོར་དུ་མ་ཞུགས་ན་ནི་བར་དུ་གཅོད་པ་བྱེད་པས། རྒྱུ་མཚན་འདིས་དཀྱིལ་འཁོར་དུ་འཇུག་པར་བྱ་བ། ཐ་ན་ནད་ཀྱིས་ཟིན་པ་དང༌། འཇིགས་སྐྱོབ་ལ་ཡང་དབང་བསྐུར་བར་རྡོ་རྗེ་འཆང་ཆེན་པོ་ཉིད་ཀྱིས་གསུངས་པ་དང༌། མཚམས་མེད་པ་རྣམ་པ་ལྔ་ལ་སོགས་པ་སྡིག་པ་མི་དགེ་བ་དཔག་ཏུ་མེད་པ་བྱས་པ་ལ་སོགས་པ་དང༌།

ཤི་བའི་རོ་དང་རུས་པ་དང༌། རུས་གཅིག་པ་དང༌། བྲན་དང༌། མིང་གཅིག་པ་ལ་ཡང་དབང་བསྐུར་ན། སྡིག་པ་མི་དགེ་བ་བྱང་ནས་མཐོ་རིས་དང་ཐར་པ་ཐོབ་པར་རྣལ་འབྱོར་གྱི་རྒྱུད་དུ་གསུངས་པ་དང༌། རྣལ་འབྱོར་བླ་ན་མེད་པའི་རྒྱུད་དུ་དབང་རྣམ་པ་བཞི་བསྐུར་བས། ཐ་མལ་པའི་ལུས་ངག་ཡིད་རྣམ་པ་གསུམ་པོ་འདི་དང༌། སྡིག་སྒྲིབ་ཐམས་ཅད་བྲལ་ནས། མཆོག་དང་ཐུན་མོང་གི་དངོས་གྲུབ་མཐའ་དག་ཐོབ་པ་ལ་སོགས་པ་མེད་ན་མི་འབྱུང་བའི་རྒྱུ་འབྲས། ཚོགས་གཉིས་མྱུར་དུ་རྫོགས་པར་བྱེད་པའི་ཐབས་ཆེན་པོ། བསམ་གྱིས་མི་ཁྱབ་པའི་ཡོན་ཏན་རིན་པོ་ཆེ་ཐམས་ཅད་ཀྱི་གཏེར་ཡིན་པར་བཅོམ་ལྡན་འདས་ཀྱིས་གསུངས་པས། དཀྱིལ་འཁོར་དུ་མི་འཇུག་ཏུ་མི་རུང་བར་གསུངས་སོ། །དེ་ལ་དབང་ཞེས་བྱ་བའི་དོན་གང་ཡིན་ན། སྡིག་པའི་དཀྱིལ་འཁོར་རྣམ་པ་གསུམ་གྱི་ནང་དུ་ཞུགས་ཏེ། བསམ་གྱིས་མི་ཁྱབ་པའི་བྱིན་གྱིས་རླབས་པ་གསུམ་གྱི་དབང་གིས། ཐ་མལ་པའི་ལུས་ངག་ཡིད་གསུམ་སྐུ་གསུང་ཐུགས་སུ་འགྱུར་པ་འདི་ནི་མི་སྲིད་པ་མ་ཡིན་ཏེ། སྲིད་པའམ་དེ་མ་ཡིན་པ་གཞན་གང་གིས་ཀྱང་དེ་ལྟར་འགྱུར་དུ་མི་བཏུབ་པ་ནི་ཤིན་ཏུ་ཡང་ངེས་པའོ། །འོ་ན་དེ་ལྟར་དབང་ཐོབ་པ་དེ་གཅིག་པུས་ཆོག་གམ་སྙམ་ན། ས་བོན་གཅིག་པུ་ཡོད་པས་མི་ཆོག་སྟེ། རྐྱེན་ཆུ་ལུད་དང༌། དུས་ཡོངས་སུ་འགྱུར་བས་སྨིན་པ་ལྟར། བཟའ་སྲུང་གི་དམ་ཚིག་དང༌། ཉམས་སུ་བླངས་པའི་དུས་ཀྱི་འགྱུར་བས་མཆོག་དང་ཐུན་མོང་གི་དངོས་གྲུབ་ཚེ་འདི་ཉིད་ལ་ཐོབ་པ་མི་དཀའ་ན། དུས་གཞན་དག་ཏུ་ལྟ་སྨོས་ཀྱང་ཅི་དགོས་པས། དབང་བསྐུར་བ་ནི་རྫོགས་པའི་སངས་རྒྱས་ཐོབ་པར་བྱེད་པའི་ས་བོན་གྲུང་པོ། ཡོན་ཏན་རིན་པོ་ཆེ་ཐམས་ཅད་བསྐྱེད་པར་བྱེད་པའི་ས་གཞི། གོང་ནས་གོང་དུ་ཁྱད་པར་དུ་འགྲོ་བའི་ཐེམ་སྐས། མེད་ན་མི་འབྱུང་བའི་རྒྱུ་འབྲས་ཡིན་པས། དཀྱིལ་འཁོར་དུ་འཇུག་པར་བྱའོ། །དབང་བསྐུར་ནས་དམ་ཚིག་བསྲུང་དགོས་སམ་མི་དགོས་ཞེ་ན། དེ་རང་ཉིད་ལ་འདྲི་བར་བྱ་སྟེ།

མཐོ་རིས་ལྷ་མིའི་གོ་འཕང་ཐོབ་པ་ལ། དེ་སྐྱེད་བྱེད་ཀྱི་རྒྱུ་ལས་དགེ་བ་རྣམ་པ་བཅུ་རྒྱུའམ་སྲོག་ཏུ་སོང་དགོས་སམ་མི་དགོས། བྱང་ཆུབ་མཆོག་ཏུ་སེམས་བསྐྱེད་ནས་སེམས་བསྐྱེད་པ་དེ་སྡོམ་པ་བླངས་པ་ཡིན་ནམ་མ་ཡིན། བླངས་པ་ཡིན་ན་དེ་བསྲུངས་པས་དེའི་འབྲས་བུ་ཐོབ་བམ་མི་ཐོབ། གསང་སྔགས་ཀྱི་དབང་བསྐུར་བས་ཐ་མལ་པའི་ལུས་ངག་ཡིད་རྣམ་པ་གསུམ་པོ་འདི་ཀུན་རྫོབ་མི་བདེན་ཞིང་བརྫུན་པ། སངས་རྒྱས་ཀྱི་སྐུ་གསུང་ཐུགས་ནི་བདེན་པ། མི་བསླུ་བ། རྟག་པ་ཡིན་ན། ཐ་མལ་པའི་ལུས་ངག་ཡིད་རྣམ་པ་གསུམ་ལ་སོགས་པར་མི་ལྟུང་བའི་སྡོམ་པ་འཛིན་དགོས་སམ་མི་དགོས་ཇི་ལྟར་ཡིན་པ་དང༌། ཁས་བླངས་པ་དང་སྡོམ་པ་མི་ཤེས་པའི་རྟེན་གྱི་གང་ཟག འབའ་ཤང་རོ་དྲུད་བདག་ཅག་ལྟ་བུ་གང་གིས་གང་ལ་ཚུལ་དང་ཐབས་ཇི་ལྟ་བུའི་འགྲོ་ལྡོག་སྤུའི་རྩེ་མོ་ཙམ་ཡང་མ་མཐོང་བ་རྣམས་ནི། སྨྱོན་པ་སྨྱོ་བའི་གཏམ་ཁོ་ན་སྒྲོགས་པར་ཟད་དོ། །འདིར་ཡང་སྐྱེས་བུ་དམ་པ་མཁས་པའི་རང་བཞིན་ཅན་རྣམས་ནི། དང་པོར་ཁས་བླངས་པ་ཉམས་འོག་ཏུ་ཆུད་པར་བྱེད་པ་ཡིན་ལ། མཁས་པ་རྣམས་ནི་དམ་བཅའ་ལ་སྐྱོན་ཁེལ་ལམ་མི་ཁེལ་ཟེར་བ་ཡིན་ལ། གང་ཟག་དྲ་མ་རྣམས་ཀྱང༌། ཆད་d

ཁས་བླངས་པ་ དམ་མ་ཆད་ཁ་ལ་གློ་གཏད་ཡོད་དམ་མེད་ཟེར་བ་ལྟར་ན། ཁས་བླངས་ཤིང་དམ་བཅས་པའི་སྡོམ་པ་དེ་སྲོག་གི་སྙིང་པོ་ཡིན་པས། དེའི་བསླབ་བྱ་མཐའ་དག་ཀྱང་ཚིག་དེ་ཉིད་ལ་གནས་པ་ནི། སྡོམ་པ་གསུམ་ཆར་ལ་དེ་ལྟར་ཤེས་པར་བྱ་ཞིང༌། ཐེག་པ་ཆེན་པོ་གསང་སྔགས་ལ་དམ་ཚིག་ས་མ་ཡ་འབུམ་སྡེར་བཤད་པ་ཡང༌། ཚེ་འདིར་སངས་རྒྱས་ཀྱི་སྐུ་གསུང་ཐུགས་རྡོ་རྗེ་ཐོབ་པར་བྱེད་པ་ལ་མང་བ་མ་ཡིན་ཏེ། འཇིག་རྟེན་གསུམ་གྱི་མགོན་པོ་དེ་ཉིད་ཀྱི་ཞལ་སྔ་ནས་ཀྱང༌། བརྩོན་འགྲུས་ཆེ་ལ་ཡིད་ཐུང་བའི། །དོན་དུ་གསང་སྔགས་ཐེག་པ་བསྟན། །ཅེས་གསུངས་ངེས་སོ། །དེ་ལྟར་གྱུར་ན་གསང་སྔགས་སྦྲུལ་ཤུན་གུར་བཅུག་པ་དང་འདྲ། དབང་བསྐུར་བ་ནི་མང༌། དམ་ཚིག་བསྲུང་བ་ནི་ཉུང༌། མ་བསྲུངས་པའི་འབྲས་བུ་ནི་རྡོ་རྗེ་དམྱལ་བར་འགྲོ་བར་བཤད་ན། གྱོང་ཆེན་པོ་མ་བྱས་སམ་སྙམ་ན། ཚེ་འདིར་སངས་རྒྱས་ཐོབ་པར་བྱེད་པ་ལ་དམ་ཚིག་ས་མ་ཡ་འབུམ་སྡེ་བསྲུང་དགོས་ཀྱང༌། ཡི་གེ་དྲུག་པ་ལན་གཅིག་བརྗོད་པས་མཚམས་མེད་པ་ལྔ་ལ་སོགས་པའི་སྡིག་པ་ནི་འབྱང༌། ཕ་རོལ་ཏུ་ཕྱིན་པ་རྣམ་པ་དྲུག་ནི་རྫོགས། དཀྱིལ་འཁོར་དུ་མ་ཞུགཔའི་ལྷ་མང་པོ་ཡོད་པར་གསུངས་པས། ལྷ་དེ་རྣམས་ཀྱིས་འཁོར་བ་ནས་འདོན་པ་མ་ལགས་སམ། སློབ་དཔོན་ཨཱ4་དེ་བས། བྱི་ལས་ནེ་ཙོ་བསད་པའི་སྡིག་པ་གང་གའི་ལྷ་མོས་སྦྱོང་གསུང་སྐད་ན། དེ་དང་འདྲ་བ་མ་ལགས་སམ། དེ་ཉིད་འགོ་བསྒྲེ། དེ་ཉིད་ཀྱིས་ཚར་བཅད་པས་འབྲེལ་དགོས་ཟེར་ན། སྐྱབས་སུ་སོང་ཞིང་བྱང་ཆུབ་མཆོག་ཏུ་སེམས་བསྐྱེད་པ་དང༌། ལུས་ཕུལ་བ་དང༌། སྨོན་ལམ་བཏབ་པ་དང༌། སྐུ་གསུང་ཐུགས་གཅིག་ཏུ་གྱུར་པ་ཅི་རིགས་ཙམ་ཞིག་ཡོད་ན། དེ་ཡང་འབྲེལ་པ་མ་ལགས་སམ། མེད་ཀྱང་ཀུ་རེ་བགྱིས་པ་ལགས་སོ། །དེ་ལྟར་དབང་བསྐུར་བའི་དམ་ཚིག་ནི། དགེ་བཤེས་སྟོན་པའི་ཞལ་སྔ་ནས། སྐྱབས་སུ་འགྲོ་བའི་བསླབ་བྱ་བསྲུང་ནུས་ན། གསང་སྔགས་ཀྱི་དམ་ཚིག་ལ་ཡང་ཚེགས་མེད་གསུང་སྐད་པ་ཤིན་ཏུ་མད་གསུངས།

འགྲོ་བའི་མགོན་ཆེན་པོ་དེ་ཉིད་ཀྱི་ཞལ་སྔ་ནས། སོ་སོར་ཐར་པའི་སྡོམ་པ་དང༌། བྱང་ཆུབ་སེམས་དཔའི་བསླབ་པ་དང༌། གསང་སྔགས་ཀྱི་དམ་ཚིག་བསམ་པའི་བྱེ་བྲག་གིས་བསྒྱུར་བར་ཇོ་བོ་ཆེན་པོས་བཞེད་པ་ཡིན་གསུངས། སྐྱབས་སུ་འགྲོ་བའི་སྡོམ་པ་དང༌། སོ་སོར་ཐར་པའི་སྡོམ་པ་དང༌། བྱང་ཆུབ་སེམས་དཔའི་སྡོམ་པ་མཐའ་དག གསང་སྔགས་ཀྱི་སྡོམ་པ་རིགས་ལྔའི་དམ་ཚིག་དང་སྡོམ་པར་གསུངས་པ་ཡིན་གསུངས། དཔལ་ན་པོའི་གསང་སྔགས་བསྒོམ། །ཐ་མལ་ལུས་ངག་རྗེས་འབྲངས་ནས། །ང་མི་ཁོམ་ཞེས་མི་གསུང་བར། །དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཉིད་གཅིག་གྱུར་པ། །ཡིད་དམ་ལྷ་དང་མི་འབྲལ་ཞུ། །གལ་པོ་ཆེ་ལ་ལན་གསུམ་ཞུ། །གདམས་ངག་བེའུ་བུམ་མང་ན་ཡང༌། །རྡོ་རྗེ་འཆང་གི་ལུང་བསྟན་ཅིང༌། །མཆོག་དང་ཐུན་མོང་དངོས་གྲུབ་བརྙེས། །གླིང་མཆོག་ལྷོ་ཡི་འཛམ་གླིང་འདིར། །ཉི་ཟླ་ལྟར་གྲགས་རྗེ་བཙུན་པ། །དཔལ་ལྡན་ནཱ་རོ་པཎ་ཆེན་གྱི། །ཆོས་དྲུག་ཆོས་བཞིར་རྣམ་གྲགས་པ། །གྲུབ་ཐོབ་བརྒྱུད་པ་མ་ཆད་ཅིང༌། །མོས་གུས་རྒྱུན་ཆད་མེད་པ་ཡིས། །ཉམས་རྟོགས་རྒྱུད་ལ་མ་ཆད་པས། །བྱིན་རླབས་རྒྱུན་ཆད་མེད་པ་དང༌། །ཐོས་པས་སྡིག་པ་ཟད་པར་བྱེད། །མཉན་པས་མཁའ་འགྲོའི་ཚོགས་རྣམས་འདུ། །མཆོག་དང་ཐུན་མོང་དངོས་གྲུབ་རྣམས། །ཉམས་སུ་བླངས་པས་འབྱུང་བ་ཡི། །རྙེད་དཀའི་གདམས་ངག་རིན་པོ་ཆེ། །ཅིས་ཀྱང་ཉམས་སུ་བླང་བར་ཞུ། །རིན་པོ་ཆེ་ཡི་ཞལ་སྔ་ནས། །ཕ་མེད་གདམས་ངག་མང་པོ་ཡིས། །བྱིན་རླབས་ཉམས་པར་འགྱུར་ཞེས་གསུངས། །ཐ་སྙད་ཆུ་ཡི་གཉེར་མ་ལ། །བརྩི་བགྲང་བྱས་པས་མི་ལང་བ། །མཁས་པ་ཁྱེད་ཀྱིས་མ་ཁུམས་སམ། །རང་ལ་སྐྱེས་པའི་ཉམས་རྟོགས་འདི། །དབེན་པར་བསྒོམས་པས་འཕེལ་ལགས་པ། །རྣལ་འབྱོར་པ་ཡིས་མ་དགོངས་སམ། །མཚན་མའི་སྤྲོས་པས་གཡེངས་པ་ལ། །ཞི་བར་གནས་པའི་གཉེར་མེད་པ། །སྒོམ་ཆེན་ཁྱེད་ཀྱིས་གོ་བར་མཛོད། །བླ་མ་ཡིན་པའི་གཉེར་ཀ་ཡིས། །ཚོགས་དང་དཔག་དང་དུས་ཀུན་ཏུ། །ཁེ་སྦྱོང་བསོད་སྙོམས་པ། །རིན་ཆེན་ཞེས་བྱ་དཔལ་གྱི་མཐའ་ཅན་ལ། །ཐོས་དང་བསམ་པའི་བློ་གྲོས་རབ་ཡངས་ཤིང༌། །དམ་པ་རྣམས་ཀྱི་ཞབས་པད་གཙུག་གིས་བླངས། །བླ་མེད་བདུད་རྩིའི་བཅུད་ཀྱིས་ཐུགས་རྒྱས་ཤིང༌། །བདག་ལ་གུས་པའི་ཡིད་ཅན་རྣལ་འབྱོར་པ། །དགེ་བཤེས་དཔལ་དྲོ་བ་ཞེས་རྣམ་གྲགས་པས། །ཡང་དང་ཡང་དུ་གསོལ་བཏབ་བྲིས་པ་ལས། །བྱུང་བའི་དགེ་བ་གང་ཡིན་དེ་ཉིད་ཀྱིས། །སྟོན་པའི་བསྟན་ལ་ལེགས་པར་གཞོལ་གྱུར་ནས། །རྒྱལ་བའི་བསྟན་པ་མྱུར་དུ་རྒྱས་པར་ཤོག

།བསླབ་པ་གསུམ་ལེགས་པར་བསྡུས་པ་དང༌། །གསང་སྔགས་ཀྱི་ཉམས་སུ་བླང་བའི་རིམ་པ་རིན་པོ་ཆེ་རྡོ་རྗེ་རྒྱལ་མཚན་ཞེས་བྱ་བ་རྫོགས་སོ།། །། ༡༡༠༽༄། །སྡོམ་གསུམ་གསལ་བྱེད་དྲི་མེད་སྙིང་པོ་དགེ་སློང་སྡིང་པོ་ལ་གནང་བ།། སྟོབས་བཅུ་ཏིང་འཛིན་ཡེ་ཤེས་མཆེ་བ་ཅན། །གང་ཞིག་སྐྱེ་བའི་རང་བཞིན་གཟེབ་བྲལ་ནས། །མྱ་ངན་འདས་པའི་འབྲོག་དགོན་ཞུགས་གྱུར་པ། །སྟོན་པ་གླང་པོ་དེ་ལ་མགོས་ཕྱག་འཚལ། །འདོད་ཆགས་ཞེ་སྡང་གཏི་མུག་གསུམ། །གཤིས་སམ་རང་བཞིན་ངང་ཉིད་ཀྱིས། །མི་དགེ་བ་ཞེས་སྡེ་སྣོད་གསུམ། །གསུངས་པ་དེ་ཡི་གཉེན་པོ་ཡིན། །ཆ་མཉམ་པ་དང་རྣམ་བཞི་ལས། །ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གསུངས་པ་གང་ཡིན་པ། །བླ་མེད་རྒྱུད་སྡེ་མན་ཆད་དང༌། །སྡེ་སྣོད་གསུམ་པོ་ཀུན་ཏུ་གསུངས། །མཁས་པ་རྣམས་ཀྱི་དེ་ཡི་དོན། །དགྲོལ་བར་བྱེད་པའི་འགྲེལ་པ་མཛད། །ད་ལྟ་ཡོངས་སུ་གྲགས་པ་ལ། །མི་མཁས་བླུན་པོ་གཏི་མུག་ཅན། །ཉེས་དང་ཉེས་པ་མེད་པ་ཡི། །རྣམ་གཞག་དོན་ལ་རྨོངས་པ་རྣམས། །ཉོན་མོངས་ལས་དང་རྣམ་སྨིན་གྱི། །རྒྱུ་འབྲས་ཇི་ལྟར་འགྱུར་བ་དགོངས། །ཉེས་དང་ཉེས་མེད་གསུངས་པ་ནི། །རྣམ་པ་གཉིས་སུ་ཤེས་པར་བྱ། །གཤིས་ཀྱི་ཉེས་པ་མེད་པ་ནི། །ཉོན་མོངས་ལས་དང་དེ་ཡི་འབྲས། །མེད་པར་གྱུར་པ་མ་ལགས་སམ། །དེ་ལ་སྟོན་པས་གནང་བར་གསུངས། །ཉོན་མོངས་མེད་ཅིང་དེ་ཡི་ལས། །རྣམ་སྨིན་འབྲས་བུ་བདེ་འབྱུང་བ། །སྒྲུབ་པའི་བསླབ་པ་མ་ལགས་སམ། །ཉོན་མོངས་གསུམ་དང་དེ་ཡི་ལས། །འབྲས་བུ་རྣམ་སྨིན་མི་བཟད་པ། །སྡུག་བསྔལ་རྒྱུན་པར་གནས་པ་ལ། །གང་གིས་སྤོང་བར་བྱ་བ་ཡི། །བསྒྲུབ་པར་ནུས་པ་མ་ཡིན་ཕྱིར། །ཉེས་པ་མེད་ཅེས་གསུངས་པ་སྟེ། །འཆི་བར་ངེས་པའི་སྐྱེས་བུ་ལ། །ནམ་ཡང་ཕན་པར་མི་འགྱུར་ན། །ཤི་བ་ཉེས་མེད་སྨྲ་དང་མཚུངས། །ཉེས་པ་གཏན་མེད་ཡིན་སྨྲ་བ། །ལོག་པའི་འཁྲུལ་པ་མ་ལགས་སམ། །དེ་ལྟར་མིན་ན་འཇིག་རྟེན་དུ། །དཀོན་མཆོག་གསུམ་པོ་མ་བྱུང་ན། །ཉེས་པ་མེད་པར་འཐད་པ་དང༌། །སྨྱོས་དང་སེམས་འཁྲུགས་ཚོར་བས་ཉེན། །འདུ་ཤེས་སེམས་པ་ཡོད་བཞིན་པའི། །རྨི་ལམ་ཉེས་པ་མེད་གྱུར་ན། །ཉིན་པར་གཉིད་པ་བཀག་པ་དང༌། །སྲོད་དང་ཐོ་རངས་མི་ཉལ་ཞིང༌། །ཉལ་ན་སེང་གེ་ཉལ་ཐབས་དང༌། །ཐུམ་འཕྲས་d

གཉིད་སྲབ་མོ་ འདུ་ཤེས་དོན་མེད་འགྱུར། །གལ་ཏེ་གཉིད་ལ་ཉེས་མེད་ཅིང༌། །དེ་ཡི་ཁྱད་པར་ཆོས་ལ་ཡང༌། །ཉེས་པ་མེད་པ་ཡིན་ན་ཀོ །དགྲ་བཅོམ་རྣམ་པར་གྲོལ་བ་ཡི། །འབྲས་བུས་སུ་ལ་ཅི་ཞིག་བྱ། །འབྲས་བུས་དགྲ་བོ་མ་ཆོམས་ཤིང༌། །འཁོར་བའི་གཡུལ་ལས་མ་རྒྱལ་ན། །འབྲས་བུ་གང་ཡིན་དགོངས་དང་ཀྱེ། །ང་ལ་བཙུན་པོའི་དམ་བཅའ་མེད། །མི་ངོམ་ཆ་ཕྱུང་ཞེ་འདོད་མེད། །གལ་ཏེ་གཤིས་སམ་རང་བཞིན་གྱིས། །ལས་དང་ལམ་ལ་སྒྲིབ་པ་དང༌། །བྱ་དང་བྱེད་པ་མང་བ་དང༌། །གཞན་དག་མ་དད་ཐོབ་པ་དང༌། །ངན་སོང་གསུམ་དུ་མི་ལྟུང་ན། །སངས་རྒྱས་བྱུང་བ་དོན་མེད་ཅིང༌། །དམ་པའི་ཆོས་འདི་དོན་མེད་དེ། །འཕགས་པའི་དགེ་འདུན་དོན་མེད་ཅིང༌། །སྟོན་པ་སངས་རྒྱས་བཅོམ་ལྡན་ཀྱང༌། །ཐམས་ཅད་མཁྱེན་པ་མ་ཡིན་ཞིང༌། །ཕྱྭ་དང་དབང་ཕྱུག་བྱེད་པོར་འགྱུར། །རྗེས་ཞུགས་སློབ་མ་ཕུང་བར་འགྱུར། །སངས་རྒྱས་དྲང་པོར་མི་གསུང་བས། །རྫུན་པོས་འཇིག་རྟེན་བསླུས་པར་འགྱུར། །ཉོན་མོངས་ལས་དང་རྣམ་སྨིན་གྱི། །རྒྱུ་འབྲས་རྟེན་འབྲེལ་མི་བདེན་ཕྱིར། །རྟག་གམ་ཡང་ན་ཆད་པར་འགྱུར། །གལ་ཏེ་གཏི་མུག་ཉེས་མེད་ན་དང་འཐད་པ་དཔག་མེད་པས། །གཞན་ལ་སྨྲ་བའི་གཉེར་ཁ་མེད། །བུ་རང་དང་འདྲ་བའི་སློབ་མ་རྣམས། །མཐར་ཐུག་སྟོབས་བཅུ་མ་ཐོབ་བར། །ལུས་སྲོག་ཕྱེ་མར་གྱུར་ཀྱང་བླ། །སྟོན་པས་གསུངས་པའི་ཚུལ་ཁྲིམས་དང༌། །སྐད་ཅིག་ཙམ་ཡང་མ་འབྲལ་ཅིག །འདས་དང་མ་བྱོན་ད་ལྟར་དང༌། །ཕྱོགས་བཅུ་ཀུན་ན་བཞུགས་པ་ཡི། །རྒྱལ་བ་ཐམས་ཅད་གཅིག་གྱུར་པ། །དཔལ་ལྡན་ཕག་མོ་གྲུ་པ་ཡིས། །ལུས་ཀྱི་ཚུལ་ཁྲིམས་རྣམ་དག་ན། །ལུས་ཀྱི་ཏིང་འཛིན་རྣམ་དག་ཐོབ། །ལུས་ཉིད་གྲོལ་བའི་ཤེས་རབ་ཐོབ། །ངག་དང་སེམས་ཀྱང་དེ་བཞིན་ཏེ། །སེམས་དང་ཤེས་རབ་རྣམ་གྲོལ་བ། །མ་ཐོབ་ཐོབ་པ་ཚུལ་ཁྲིམས་ཡིན། །ཐོབ་པ་བརྟན་པ་ཚུལ་ཁྲིམས་ཡིན། །བརྟན་པ་བོགས་འདོན་ཚུལ་ཁྲིམས་ཡིན། །མཐར་ཐུག་སངས་རྒྱས་ཆོས་ཀྱི་སྐུ། །སྟོབས་བཅུའི་དབང་ཕྱུག་ཚུལ་ཁྲིམས་ཡིན། །ང་ལ་ཉེ་བ་གཞན་མེད་པས། །བུ་སློབ་རྣམས་ལ་སྨྲ་བ་ཡིན། །སྙིང་གཏམ་ཁ་ཆེམས་འདི་ལས་མེད། །སོར་གཅིག་སོར་གཉིས་ཡན་ཆད་དང༌། །མང་པོ་སྡེར་ལོངས་མན་ཆད་ཀྱི། །སློབ་མས་ཡི་གེ་གང་ཞུས་པ། །རྒྱུ་དང་ལམ་དང་འབྲས་བུ་དང༌། །གེགས་སེལ་བོགས་འདོན་རྟེན་འབྲེལ་རྣམས། །འདི་ལས་མེད་དོ་གཅེས་སེ་རྣམས། །བསྡུར་ལ་ཞུ་ཐུག་མཛོད་དང་མངོན། །འདི་ན་བག་མེད་འགའ་ཞིག་གིས། །ཉོན་མོངས་གསུམ་ལ་ཆགས་པའི་བློས། །འདི་ཀུན་དམན་པའི་ཚུལ་ཁྲིམས་ཡིན། །དམན་པའི་ཚུལ་ཁྲིམས་བསྲུངས་པ་ཡིས། །མཐར་ཐུག་བྱང་ཆུབ་མི་ཐོབ་སྟེ། །བྱང་ཆུབ་མཆོག་ཏུ་སེམས་བསྐྱེད་ཅིང༌། །འཇུག་སྡོམ་ཚུལ་ཁྲིམས་བླངས་པས་ཆོག

།སྙམ་པའི་བསམ་པ་སྐྱེ་ན་ཡང༌། །སྟོན་པ་སངས་རྒྱས་བཅོམ་ལྡན་དང༌། །བྱང་ཆུབ་སེམས་དཔའི་ས་ནས་ཀྱང༌། །སོ་སོར་ཐར་པའི་སྡོམ་པ་དེ། །སྡོམ་པའི་ཚུལ་ཁྲིམས་ཡིན་པར་གསུངས། །དུས་གསུམ་རྒྱལ་བ་ཐམས་ཅད་ཀྱིས། །དང་པོར་བྱང་ཆུབ་སེམས་བསྐྱེད་ནས། །བར་དུ་བསྐལ་པ་དཔག་མེད་དུ། །ཕ་རོལ་ཕྱིན་དྲུག་རྫོགསཐར་དང་ཐར་པ་ཆེས། །སོ་སོར་ཐར་པ་ཡིན་སྲིད་ན། །ཉོན་མོངས་ལས་དང་རྣམ་པར་སྨིན། །གང་གིས་ཇི་ལྟར་སྤངས་པ་འདི། །བྱང་ཆུབ་སེམས་དཔའི་སྡོམ་པ་ཡི། །སྐྱེ་དང་གནས་དང་མཐར་ཐུག་གི །རྟེན་དུ་ཅི་ཡི་ཕྱིར་མི་འགྱུར། །རྨོངས་པ་ཁྱོད་ལ་གོ་བ་མེད། །ཉོན་མོངས་ལས་དང་རྣམ་སྨིན་གྱིས། །འཁོར་བ་སྡུག་བསྔལ་འབྱིན་པ་འདི། །ངེདདག་ཉིད་དང་ནི་གཞན་དག་གིས། །ངན་སོང་གསུམ་དང་འཁོར་བའི་རྒྱུ། །ས་དང་ལམ་གྱི་བར་ཆད་དང༌། །ཐམས་ཅད་མཁྱེན་པའི་བར་ཆད་དུ། །སྟོན་པས་གསུངས་པ་འདི་ལས་གཞན། །ཁྱོད་ཀྱི་མཚར་པོ་ཡར་པོ་སྟེ། །ལུང་དང་རིགས་པས་མི་འགྲུབ་ཅིང༌། །སྟོན་པའི་གསུང་དང་འགལ་བའི་ཕྱིར། །མཁས་པ་སུ་ཞི་དགའ་བ་སྐྱེ། །འདི་ཡང་གཞན་ལ་སྨྲ་བ་ཡི། །གཉེར་ཁ་ང་ལ་ཡོད་པ་མིན། །རང་བས་གཅེས་པའི་བུ་སློབ་ཀུན། །ཁྱེད་ཀྱི་རྣམ་པར་ཐར་པ་གང༌། །བདག་གིས་ཇི་ལྟར་ཉམས་སུ་བླང༌། །སྙམ་ཞིང་ཞུ་བའི་བུ་སློབ་ལ། །དབང་གི་རྒྱལ་པོ་རིན་པོ་ཆེ། །བྱེ་བ་ཁྲག་ཁྲིག་འབུམ་པས་ཀྱང༌། །ལྷག་པར་གྱུར་པའི་སྙིང་ཚིག་འདི། །དཔལ་ལྡན་ཕག་མོ་གྲུ་པ་ཡི། །རྡོ་རྗེ་གསུང་ཡིན་ཐུགས་ལ་ཞོག །ཀྱེ་མ་ཁྱོད་ཀྱི་དམ་ཆོས་འདི། །མགོ་བས་གསུས་པ་ཕྱི་ཕྱིར་སྲ། །ཉོན་མོངས་གསུམ་དང་དེ་ཡི་ལས། །རང་ཉིད་ཁམས་གསུམ་འཁོར་བ་ལས། །ཐར་བར་བྱེད་པ་ཉན་ཐོས་ཡིན། །བདག་དང་སེམས་ཅན་ཐམས་ཅད་ཀུན། །འཁོར་བའི་རྒྱ་མཚོ་བརྒལ་པ་ཡི། །ཉོན་མོངས་འཆིང་བ་ལས་གྲོལ་བྱེད། །གོང་མ་ལས་ཀྱང་ཕྱི་མ་དོག །ཟབ་ཅིང་རྒྱ་ཆེ་གཏིང་མཐའ་མེད། །ཚུལ་ཁྲིམས་ཕུང་པོ་བསྲུང་མི་ནུས། །གསང་སྔགས་རྡོ་རྗེ་ཐེག་པ་ལ། །ཟབ་པའི་གདམས་ངག་ཅིག་གཅིག་ཡོད། །དོན་གཅིག་ན་ཡང་མ་རྨོངས་དང༌། །ཐབས་མང་དཀའ་བ་མེད་པ་དང༌། །དབང་པོ་རྣོན་པོའི་དབང་བྱས་ཕྱིར། །སྔགས་ཀྱི་ཐེག་པ་ཁྱད་པར་འཕགས། །དཀའ་ཐུབ་ོད་པ་མི་ཟད་དེ། །བསྒྲུབས་པས་འགྲུབ་པར་ཡོང་མི་འགྱུར། །འདོད་པ་ཀུན་ལ་ལོངས་ོད་ཅིང༌། །བསྒྲུབས་པས་མྱུར་དུ་འགྲུབ་པར་འགྱུར། །མ་དང་བུ་མོ་ཆུང་མ་དང༌། །མནའ་མ་དང་ནི་སྒྱུག་མོ་d

མ་རྒན་ སྟེ། །ཕྱག་རྒྱ་རྣམ་པ་ལྔ་པ་ནི། །རྣལ་འབྱོཔ་ཀུན། །རྟོག་དཔྱོད་གྱིས་དང་ཤེས་རབ་ཅན། །མར་ཁྲིད་མ་མཛད་ཚོགས་དཔོན་ཀུན། །བློ་འདི་བབས་དང་གཤིས་ལ་ཞོགས། །ཐུབ་པའི་གསུང་རབ་དཔང་པོར་བྱས། །བླ་མ་གོང་མའི་རྣམ་ཐར་བལྟ། །རྫོགས་སངས་རྒྱས་ཀྱིས་ལུང་བསྟན་པ། །སློབ་དཔོན་འཕགས་པ་ཡབ་སྲས་ཀྱིས། །ཇི་ལྟར་གསུངས་པ་ཚད་མར་བཟུང༌། །རྡོ་རྗེ་འཆང་གིས་གསུངས་པ་ཡི། །གསང་སྔགས་རྡོ་རྗེ་ཐེག་པ་ལ། །མཐའ་དྲུག་རྡོ་རྗེས་རྒྱས་བཏབ་པ། །མཁའ་འགྲོའི་བཀའ་རྒྱ་གྲོལ་བ་ཡི། །ཉོན་མོངས་བདུད་བཞི་བཅོམ་གྱུར་པ། །དཔའ་བོ་རྡོ་རྗེ་སློབ་དཔོན་གྱི། །བདག་ཅག་བཀའ་དང་འགལ་མི་བྱ། །འཇིག་རྟེན་མགོན་པོ་རིན་ཆེན་གྱི། །ཞལ་གྱི་དཀྱིལ་འཁོར་སྒོ་ཕྱེ་ཞིང༌། །མཚན་མཆོག་དུང་གི་ཚེམས་བར་ནས། །ལྗགས་ཀྱི་དབང་པོ་བརྐྱང་མཛད་དེ། །དཔག་མེད་ཚོགས་ཀྱི་དཀྱིལ་འཁོར་དུ། །ཁྱུ་མཆོག་སེང་གེའི་འཁོར་རྣམས་ལ། །ཉན་ཐོས་བྱང་ཆུབ་སེམས་དཔའ་དང༌། །རྡོ་རྗེ་ཐེག་པའི་རིམ་པ་རྣམས། །ཚངས་པའི་དབྱངས་ཀྱིས་འདི་སྐད་གསུངས། །ཉན་ཐོས་རང་རྒྱལ་ཐེག་པ་བས། །བསགས་པའི་སྟོབས་ཀྱིས་བློ་ལོག་པ། །ནམ་མཁའི་མཐའ་དང་མཉམ་པ་ཡི། །མ་རྒན་ཉོན་མོངས་དབང་སོང་ཞིང༌། །དེ་ཡི་ལས་ཀྱིས་འཁོར་བར་འཁྱམས། །སྡུག་བསྔལ་དཔག་ཏུ་མེད་པ་ཡི། །དོན་དུ་བྱང་ཆུབ་སེམས་བསྐྱེད་པས། །འཁོར་བ་སྒྲོལ་བར་བྱེད་པའི་ཐབས། །བདག་ཉིད་བརྒལ་ནས་སྒྲོལ་བ་དང༌། །གྲོལ་ནས་དགྲོལ་བར་བྱ་བ་དང༌། །དབུགས་ཕྱིན་ནས་ནི་དབུགས་དབྱུང་སྟེ། །མྱ་ངན་འདས་ནས་མྱ་ངན་འདའ། །དེ་ལས་གཞན་པ་མི་ནུས་ག་ལ་མགུ། །ལས་དང་ཉོན་མོངས་ཤེས་བྱ་ཡི། །སྒྲིབ་པའི་བུད་ཤིང་མ་བསྲེགས་པར། །རྒྱལ་བ་རྡོ་རྗེ་འཆང་གི་སྐུ། །ཐོབ་པར་ཐེག་ཆེན་གསང་སྔགས་ཀྱི། །རྒྱུད་སྡེ་བཞི་པོ་གང་དུ་ཡང༌། །རྡོ་རྗེ་འཆང་གིས་གསུངས་པ་མེད། །བཅོམ་ལྡན་འདས་ཀྱིས་མ་གསུངས་པས། །སྐུར་པ་གདབ་པར་མི་བྱ་སྟེ། །རྡོ་རྗེ་དམྱལ་བར་འཚེད་པར་ངེས། །བསགས་པ་རབ་ཏུ་གྱུར་པ་ཡི། །སྙིང་རྗེ་བརྩོན་འགྲུས་ཤུགས་ཅན་གྱིས། །བླ་མ་རྡོ་རྗེ་སློབ་དཔོན་ལས། །སྨིན་པར་བྱེད་པ་དབང་བཞི་ཞུ། །གྲོལ་བར་བྱེད་པའི་བསྐྱེད་རྫོགས་གཉིས། །རྒྱུན་ཆད་མེད་པར་ཉམས་སུ་བླང༌། །གསང་སྔགས་རྡོ་རྗེ་ཐེག་པ་ཡི། །རིག་པ་འཛིན་པའི་སྡོམ་པ་བཟུང༌། །རྒྱུན་ཆད་མེད་པར་ཉམས་བླངས་པས། །སྒྱོགས་དང་འཁྲུལ་འཁོར་ཇི་བཞིན་དུ། །བཅུ་གསུམ་རྡོ་རྗེ་འཛིན་པའི་སར། །ཐེ་ཚོམ་མེད་པར་མྱུར་དུ་ཕྱིན། །མ་སྨིན་སྨིན་པར་བྱེད་པ་ཡི། །གསང་སྔགས་དབང་གི་གོ་བ་འདི། །ཐ་མལ་ལུས་ངག་ཡིད་གསུམ་དང༌། །དེ་གསུམ་དག་པར་འཛིན་པའི་བློ། །དག་པར་བྱེད་པ་དབང་དུ་གསུངས། །ཡང་ན་དབང་གི་སྒྲ་དོན་ནི། །བསྒྱུར་རམ་དབང་དུ་བྱེད་པ་ཡིན། །སྒྱུར་བྱེད་རྡོ་རྗེ་སློབ་དཔོན་ནི། །བླ་མ་རྡོ་རྗེ་འཆང་ཅིག་དགོས། །ཇོ་བོ་ཆེན་པོའི་རྗེས་འབྲངས་བ། །སྐྱེས་ཆེན་གོང་མར་བཞུགས་པ་རྣམས། །བཀའ་སྩལ་གསུངས་པ་འདི་རེ་མད། །ལུས་ངག་ཡིད་གསུམ་འགྱུར་བའི་དངོས། །སྐུ་གསུང་ཐུགས་ཉིད་རྡོ་རྗེ་དེ། །ཉིན་མཚན་མེད་པ་ཐམས་ཅད་དུ། །བསྐྱེད་པའི་རིམ་དང་རྫོགས་པའི་རིམ། །ཟུང་དུ་འཇུག་པར་ཉམས་སུ་བླང༌། །གཅིག་གི་བོགས་འདོན་གཅིག་གིས་བྱ། །རྡོ་རྗེ་འཆང་ཆེན་མི་གཟུགས་ཅན། །ཡང་དང་ཡང་དུ་བཀའ་སྩལ་གསུང༌། །རིག་པ་འཛིན་པའི་སྡོམ་པ་འདི། །གསང་སྔགས་རྡོ་རྗེ་ཐེག་པ་ཡི། །དམ་ཚིག་འབུམ་སྡེ་ས་མ་ཡ། །རིག་པ་འཛིན་པའི་སྡོམ་པ་ཡིན། །རིག་པ་འཛིན་པའི་སྡོམ་པ་འདི། །མན་ངག་གནད་དང་བཅས་པ་ཡིས། །རྒྱུད་སྡེ་བཞི་ཡི་དགོངས་པའི་དོན། །གནད་རྣམས་མ་ལུས་ཕྱུང་བ་འདིས། །གནད་རྣམས་མ་ལུས་ཕྱུངས་ནས་འདུག

།མ་ལུས་གནད་ཀྱི་མན་ངག་འདི། །བུ་སྙིང་དང་འདྲ་བའི་རྣལ་འབྱོར་པ། །ཚེ་འདིར་དངོས་གྲུབ་འདོད་པ་ཡིས། །སྙིང་གི་དབུས་སུ་བཅང་བར་བྱ། །ཨ་མ་ཨ་ཛི་ང་རེ་འཇིགས། །བུ་གཅེས་པར་བསམ་ཀྱང་ཁར་མི་ཐོན། །སྙིང་ཁྲག་ཁ་རུ་སྐྱུགས་པ་འདྲ། །ང་བྱིན་པ་ལས་ཀྱང་གོད་པ་དང༌། །ཁྱེད་ཁྱི་ལ་མ་ཕན་མ་བྱེད་པར། །གཅིག་པུ་དབེན་པར་ཉམས་སུ་བླང༌། །བཅོམ་ལྡན་དཔལ་ལྡན་རྡོ་རྗེ་འཆང༌། །ཆོས་ཀྱི་སྐུ་དང་གཟུགས་ཀྱི་སྐུ། །དབྱེར་མེད་ཟུང་དུ་འཇུག་པ་ལས། །ཐ་མལ་ལུས་ངག་ཡིད་གསུམ་དུ། །སྐད་ཅིག་ཙམ་ཡང་མ་ཤོར་བ། །རིག་པ་འཛིན་པའི་སྡོམ་པ་ཡིན། །ཐ་མལ་ལུས་ངག་ཡིད་གསུམ་དུ། །ཤོར་ན་དམ་ཚིག་ཉམས་གྱུར་ཏེ། །གལ་ཏེ་མཁའ་འགྲོ་བརྡ་ཡི་སྐད། །སངས་རྒྱས་ཀྱིས་ཀྱང་མི་གསུང་ན། །མགོ་བོ་ཚལ་པ་བདུན་དུ་འགས། །བཅོམ་ལྡན་འདས་ཀྱིས་གསུངས་པའི་དོན། །དུས་གསུམ་སངས་རྒྱས་འདུས་པའི་སྐུ། །རྡོ་རྗེ་འཆང་ཆེན་བཅོམ་ལྡན་འདས། །འཇིག་རྟེན་གསུམ་གྱི་གཉེན་གཅིག་པུ། །ཆོས་ཀྱི་རྒྱལ་པོ་རིན་པོ་ཆེ། །དཔལ་ལྡན་ཕག་མོ་གྲུ་པའི་གསུང༌། །སྙིང་གཏམ་ཡིན་གྱིས་སེམས་ལ་ཞོག །སངས་རྒྱས་སྐུ་གསུམ་བདག་ཉིད་དང༌། །རྒྱུན་ཆད་མེད་པར་མ་བྲལ་ཞིང༌། །ང་དང་བདག་ཏུ་འཛིན་པའི་ཡིད། །གཏི་མུག་མ་རིག་ཆེན་པོ་དེ། །སྤངས་པའི་རྣལ་འབྱོར་དབང་ཕྱུག་གིས། །ཆགས་དང་སྡང་བ་ཅིས་མི་སྤོང༌། །ཉོན་མོངས་གསུམ་པོ་སྤངས་པ་ལ། །ཚུལ་ཁྲིམས་ཕ་རོལ་ཕྱིན་པའི་སྐུ། །སྟོབས་དང་མི་འཇིགས་ཡོངས་རྫོགས་པ། །གར་དགུའི་རྣམ་པར་རོལ་མཛད་པ། །དུས་གསུམ་ཁམས་གསུམ་ངོ་བོ་ཉིད། །ཧེ་རུ་ཀ་དཔལ་རྡོ་རྗེའི་སྐུར། །བྱང་ཆུབ་མཆོག་ཏུ་སངས་རྒྱས་པ། །ཨེ་མ་ངོ་མཚར་མི་ཆེ་འམ། །དེ་ལྟར་གྱུར་ན་ཁྱོད་ཉིད་ཀྱིས། །ཇི་ལྟར་གོང་དུ་བསྟན་པ་ཡི། །བྲོད་པ་དེ་རྣམས་ཇི་ལྟར་ཐལ། །གསང་སྔགས་ཚུལ་དང་འགལ་སྙམ་ན། །གསང་སྔགས་བརྡ་ཡིས་བཤད་པ་ལ། །བློ་དམན་རྣམས་ལ་ཅི་ཆ་ཡོད། །ཐབས་མང་དཀའ་བ་མེད་པ་དེ། །དབང་པོ་རྣོན་པོའི་དབང་བྱས་པ། །སྐུ་གསུམ་རང་ལ་ཡོད་པ་ཡིན། །གཞི་དང་ལམ་དང་འབྲས་བུའི་ཆོས། །སྔགས་ཀྱི་ཐེག་པ་ཁྱད་པར་འཕགས། །ཐ་མལ་ལུས་ངག་ཡིད་གསུམ་དང༌། །བྲོམ་པ་འབྱུང་བར་གསུངས་པ་ཡང༌། །ཁ་དོག་དྲི་རོ་ནུས་པ་རྣམས། །སྔགས་པས་མེད་པར་བྱ་བར་གསུངས། །དེ་བས་གཞན་པའི་གང་གིས་ཆང༌། །འཐུངས་ཤིང་མྱོས་པར་འགྱུར་བ་ནི། །ངུ་འབོད་ཆེན་པོར་སྐྱེ་བར་གསུངས། །འདི་ནི་རྡོ་རྗེ་འཆང་གི་བཀའ། །ཆང་མེད་པ་ལ་དངོས་གྲུབ་ཅི། །དེ་ན་ཡོད་དེ་དེ་ན་མེད། །ཧེ་རུ་ཀ་དཔལ་རྡོ་རྗེ་ལ། །ཡེ་ཤེས་བདུད་རྩིས་མ་མཆོད་ཅིང༌། །བསོད་ནམས་ཡེ་ཤེས་ཚོགས་གཉིས་ཀྱི། །འཁོར་ལོ་ཆེན་པོར་མ་གྱུར་ཅིང༌། །སྔགས་པ་ཆང་གིས་མྱོས་པ་ནི། །ངུ་འབོད་དམྱལ་བར་སྐྱེ་བར་གསུངས། །ཉམས་ལེན་བསྐྱེད་རྫོགས་རྣམ་གཉིས་ཀྱིས། །ཐམས་ཅད་མཁྱེན་པར་འགྲོ་བ་ལ། །དམ་ཚིག་བསྲུང་བར་བསྟན་པ་འདི། །ཉོན་མོངས་གསུམ་ལས་བསྲུངས་བ་ཡིན། །སྟོན་པ་སངས་རྒྱས་བཅོམ་ལྡན་འདས། །ཚིག་ནི་དེ་ཡི་བཀའ་ཡིན་པས། །དམ་ཚིག་ཉམས་པར་གྱུར་པ་དེ། །རྡོ་རྗེ་དམྱལ་བ་ལ་སོགས་པ། །འཁོར་བའི་ཆད་པས་ཕོག་པ་ཡིན། །སོ་སོར་ཐར་དང་བྱང་ཆུབ་སེམས། །གསང་སྔགས་རིག་པ་འཛིན་པ་ཡི། །སྡོམ་པ་རིན་ཆེན་གསུམ་པོ་འདིས། །ཉོན་མོངས་གསུམ་པོ་སྤོང་བར་གསུང༌། །འདིར་མང་སྨོས་པས་ཅི་ཞིག་བྱ། །སོ་སོར་ཐར་དང་བྱང་ཆུབ་སེམས། །གསང་སྔགས་རྡོ་རྗེ་ཐེག་པ་ཡི། །དམ་ཚིག་སྡོམ་པ་གང་ཡིན་པ། །ཉོན་མོངས་གསུམ་པོ་སྤོང་བར་མཚུངས། །ལས་དང་ཉོན་མོངས་སྤངས་པ་ལ། །དཔའ་བོ་མཁའ་འགྲོ་ཞེས་བརྗོད་པས། །དོན་དེ་གོང་དུ་བརྗོད་པ་བས། །སོ་སོར་ཐར་དང་བྱང་ཆུབ་སེམས། །རིག་འཛིན་སྔགས་ཀྱི་སྡོམ་པ་ཡབ་པའི་གསུང་ལ་ངེས་ཤེས་སྐྱེས། །རྫས་དང་ཞབས་ཏོག་སྒྲུབ་པ་ཡི། །མཉེས་པ་གསུམ་གྱིས་བླ་མ་ལ། །མཉེས་པར་བྱས་པའི་སྐྱེས་བུ་ཡིས། །བསླབ་པ་གསུམ་གྱི་ཚུལ་ལུགས་འདི། །ཡང་དང་ཡང་དུ་ཞུས་ནས་བྲིས། །འདི་བྲིས་བསོད་ནམས་དམ་པ་དེས། །བདག་དང་སེམས་ཅན་ཐམས་ཅད་ཀྱི། །ཉེས་ཚོགས་སྒྲིབ་པ་རབ་སྤངས་ནས། །སངས་རྒྱས་སྐུ་གསུམ་ཐོབ་པར་ཤོག

།སྡོམ་པ་གསུམ་གསལ་བར་བྱེད་པ་དྲི་མ་མེད་པའི་སྙིང་པོ་ཞེས་བྱ་བ་རྣལ་འབྱོར་གྱི་དབང་ཕྱུག་ཆེན་པོ་དགེ་སློང་སྡིངས་པོ་བས་ཞུས་པ་རྫོགས་སོ།། །། 

༡༡༡༽ ༄། །དུག་གསུམ་གཉེན་པོ་ལྔ་ལྡན་གྱི་ཉམས་ལེན་བསླབ་ཁོག་ཆེན་མོ།། ཨོཾ་སྭསྟི། དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པ། སངས་རྒྱས་ཐམས་ཅད་ཀྱི་སྐུ་དང༌། གསུང་དང༌། ཐུགས་མི་ཟད་པ་རྒྱན་གྱི་འཁོར་ལོས་འཁོར་བ་ཇི་སྲིད་པ་དེ་སྲིད་དུ་ལྷུན་གྱིས་གྲུབ་ཅིང༌། རྒྱུན་ཆད་མེད་པར་སེམས་ཅན་ཐམས་ཅད་སྨིན་པ་དང༌། གྲོལ་བར་མཛད་པའི་རྗེ་འགྲོ་བའི་མགོན་པོ་རིན་པོ་ཆེའི་ཞབས་ལ་གུས་་བུར་དང་འདྲ་བར། ཅིས་ཀྱང་མི་རྟག་པར་ནི་ངེས། ཚེ་ཕྱི་མ་ཕན་ཆད་ཀྱི་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལ་གཏིང་མཐའ་ནི་མ་མཆིས་པ་ལགས་པས། དགེ་བའི་བཤེས་གཉེན་པོ་འཇིག་རྟེན་གྱི་བྱ་བ་གཏོང་བར་ཞུ། དེ་ལ་འཇིག་རྟེན་ནི་གང༌། བྱ་བ་ནི་གང༌། གཏོང་ལུགས་ནི་གང༌། བཏང་བའི་ཕན་ཡོན་ནི་གང་ཡིན་སྙམ་ན། བཅོམ་ལྡན་འདས་ཀྱིས། འཇིག་རྟེན་སྣ་ཚོགས་ལས་ལས་བྱུང༌། །ཞེས་གསུངས་པས་ད་ལྟར་གྱི་རང་གི་བསམ་པ་འདི་ལ་ཉོན་མོངས་པ་སྐྱེས། དེའི་རྗེས་སུ་འབྲངས་པའི་ལས་བྱས། ལས་དེའི་འབྲས་བུ་འཁོར་བ་དང་ངན་སོང་ཡིན་པས། ངན་སོང་དུ་སྨིན་པ་འདི་ནི་འཁོར་བ་འཇིག་རྟེན་ཞེས་བྱའོ། །བྱ་བ་གང་ཞེ་ན། རྒྱུ་ལས་དང་ཉོན་མོངས། འབྲས་བུ་སྡུག་བསྔལ་གྱི་ཕུང་པོ་ཆེན་པོ་དངོས་སམ་བརྒྱུད་པར་བསྐྱེད་པའི་བྱ་བ་དང་བྱེད་པ་ལ་ནི་འཇིག་རྟེན་གྱི་བྱ་བ་ཞེས་བྱའོ། །གཏོང་ལུགས་ནི་རྣམ་པ་གསུམ་སྟེ། སེམས་ཅན་ཐམས་ཅད་ཀྱི་གཤིས་ལ་ཉོན་མོངས་པ་དུག་རྣམ་པ་གསུམ་ཡོད་པ་འདིའི་གཉེན་པོ་ཕྱི་ཡུལ་དང་ནང་སེམས་ཅན་ལ་ཆགས་པའི་གཉེན་པོར་ལྷག་པ་ཚུལ་ཁྲིམས་ཀྱི་བསླབ་པ། ཞེ་སྡང་གི་གཉེན་པོར་ལྷག་པ་སེམས་སམ་ཏིང་ངེ་འཛིན་གྱི་བསླབ་པ། གཏི་མུག་གི་གཉེན་པོར་ལྷག་པ་ཤེས་རབ་ཀྱི་བསླབ་པ་གསུངས་ཏེ། དེ་ལ་ཁ་ཅིག་ཚུལ་ཁྲིམས་ལས་ཏིང་ངེ་འཛིན་སྐྱེ། ཏིང་ངེ་འཛིན་ལས་ཤེས་རབ་སྐྱེ་བར་གསུང་པ་དང༌། ཁ་ཅིག་ཏུ་ཉོན་མོངས་པ་གང་ཤས་ཆེ་བའི་གཉེན་པོ་བསྒོམས་སམ་གོ་བ་སྐྱེས་པས།

ཉོན་མོངས་པ་དེ་དུལ་ནས། དཀོན་མཆོག་གསུམ་ལ་སྐྱབས་སུ་འགྲོ་བ་དང༌། བསླབ་པའི་གཞི་ཁས་བླངས་ནས། ནང་པ་སངས་རྒྱས་པ་གཤའ་མར་ཆུད་ནས། བདེན་པ་མཐོང་ནས་བཟོད་འབྱུང་བར་དཔག་ཏུ་མེད་པ་གསུངས་པ་ཡིན་པས། ཅིག་ཅར་བ་དང་རིམ་གྱིས་འཇུག་པ་གང་བདེན་པ་དང༌། གང་ཡིན་པ་རྩོད་པར་མང་ཡང༌། བཅོམ་ལྡན་འདས་ཀྱི་གསུང་རབ་ཀྱི་གཞི་གཉིས་པོ་འདིར་གྱུར་པ་ལགས་པས། དེ་ཁོ་ན་ཉིད་ཉམས་སུ་བླང་བར་བྱའོ། །འདི་ལས་གཞན་དུ་གྱུར་པ་མ་མཆིས་ཀྱང༌། བླ་མ་རིན་པོ་ཆེའི་ཐུགས་ཀྱི་དགོངས་པ། ཐེག་པ་ཆེན་པོ་གསང་སྔགས་ཀྱི་ཉམས་ལེན་ཅིག་ཅར་དུ་འཇུག་པའི་མན་ངག སྐད་ཅིག་མའི་བསམ་པ། འཇིག་རྟེན་ལས་འདས་པའི་དེ་ཉིད། གསུང་རབ་ཐམས་ཅད་ཀྱི་ཉིང་ཁུ། སེམས་ཉིད་ལྷན་ཅིག་སྐྱེས་པའི་ཡེ་ཤེས་ལ་སྦར་ཟིན་བྱེད་པའི་མན་ངག སེམས་རང་གྲོལ་བས་འཁོར་བ་རང་གྲོལ་བའི་ཚུལ་ལུགས་ནི། ཐེག་པ་ཆེན་པོ་བླ་ན་མེད་པའི་ཐེག་པ། ཐེག་པ་ཆེན་པོས་དང་པོ་ཞེ་སྡང་གི་གཉེན་པོ་བྱང་ཆུབ་ཀྱི་སེམས་བསྒོམ། ཕྱི་ཡུལ་ལ་ཆགས་པའི་གཉེན་པོ་གཞལ་ཡས་ཀྱི་ཁང༌། འབྱུང་བ་བཞི་རྣམ་པར་དག་པའི་ཕྱིར་དཀྱིལ་འཁོར་དང་བཅས་པ། ཡུལ་རིས་དང་ས་བཅད་ས་རྡོ་དང་ཁང་ཁྱིམ་ལ་སྨོན་པ་མེད་པའི་བཟང་པོ་བསྒོམ་པ་དང༌། ནང་སེམས་ཅན་ལ་ཆགས་པའི་གཉེན་པོར། བུ་དང་ཚ་བོ་ཉེ་དུ་དང༌། གཉེན་འབྲེལ་ལ་སྨོན་པ་མེད་པ་དང༌། སྐྱེ་གནས་རྣམ་པ་བཞི་རང་གི་བསམ་པ་དང་མཐུན་པའི་དཀྱིལ་འཁོར་གྱི་འཁོར་ལོ་བསྒོམ་པ་དང༌། རང་གི་ཆུང་མ་ལ་ཆགས་པའི་གཉེན་པོར། མི་མོ་ནུ་མ་ཅན་ལ་སྨོན་པ་མེད་པ། དུས་གསུམ་གྱི་སངས་རྒྱས་ཐམས་ཅད་ཀྱི་ཡུམ། རྗེ་བཙུན་མ་འཕགས་མ་སྒྲོལ་མ་ལ་སོགས་པ་ལ་བལྟ་བ་དང༌། དགོད་པ་དང༌། ལག་བཅངས་དང༌། གཉིས་གཉིས་འཁྱུད་པ་ལ་སོགས་པ་ཤེས་པ་ཇི་ལྟར་འཇུག་པའི་དགའ་བ་དང༌། བདེ་བས་དུས་གསུམ་གྱི་སངས་རྒྱས་ཐམས་ཅད་ཀྱི་ཡུམ་སྲས་དང་བཅས་པ་མཆོད་པ་འ་ཡིན་པས། ལུས་ལྷར་བསྒོམ་པར་བྱའོ། །དེ་ལ་བླ་མ་དམ་པ་བསྒོམ་པ་ནི།

འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་སྐེམ་པར་བྱེད་པའི་བསྐལ་བའི་མེ་དཔུང་ཆེན་པོ། མ་རིག་པའི་མུན་པ་ཐམས་ཅད་སེལ་བར་བྱེད་པ་ཡེ་ཤེས་ཉི་མའི་དཀྱིལ་འཁོར་ཆེན་པོ། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་གཉིས་སུ་མེད་པའི་ཡེ་ཤེན་མོངས་འཁྲུད་པར་བྱེད་པའི་འཁྲུད་ཤིང༌། ཐར་པའི་ཁང་བཟང་བགྲོད་པར་བྱེད་པའི་ཐེམ་སྐས། ལམ་གསུམ་རྒྱུད་ལ་བསྐྱེད་པར་བྱེད་པའི་མ་མ། དེ་ཉིད་སྟོན་པར་བྱེད་པའི་སྟོན་པ། བླ་མ་དམ་པ་ཡིན་པས་མོས་གུས་ཀྱི་ཚད་དུ་བསྐྱལ་བར་བྱའོ། །གཏི་མུག་གི་གཉེན་པོ་ཡང་དག་པའི་ཤེས་རབ་དོན་དམ་པའི་བདེན་པ་རྒྱུད་ལ་སྐྱེས་ན། ཕྱི་གཟུང་དོན་རང་གི་མཚན་ཉིད་དུ་མི་བཏུབ་པར། ཁྱེད་རང་གི་ཐུགས་སུ་ཆུད་པ་ཡིན་མོད། དོན་དམ་པའི་བདེན་པ་མཐོང་ན་མཐོང་ལམ། དེ་ལ་གོམས་པ་སྒོམ་ལམ་ཡིན་ན་ཡང༌། དེ་དག་གི་རྒྱུད་ལ་མི་འདུག་སྙམ་ན། བཅོམ་ལྡན་འདས་ཀྱིས། ལྷན་ཅིག་སྐྱེས་པ་གང་སྐྱེས་པ། །ལྷན་ཅིག་སྐྱེས་པ་དེ་བརྗོད་བྱ། །ཞེས་པས་སྟོན་པའི་གསུང་དང་མ་འགལ་བ་ཞིག་བསྒོམ་པ་མ་ཡིན་དུ་ཟད་མོད། དེ་ཇི་ལྟར་ཞེ་ན། ལྷན་ཅིག་སྐྱེས་པ་ཞེས་བྱ་བ་ནི་རང་ཉིད་ལྷན་ཅིག་སྐྱེས་པ་ལ་ཟེར། རང་ཉིད་ལྷན་ཅིག་སྐྱེས་པ་དེ་རང་གི་སེམས་ཡིན་མོད། དེ་ལ་ལག་པ་གཡས་གཡོན་མ་སྤོས་ཤིང་མ་བཅོས་པ་དེ། ལྷན་ཅིག་སྐྱེས་པ་གང་སྐྱེས་པ། །ཞེས་གསུངས་ལ། དེ་ཉིད་ལ་ལྷན་ཅིག་སྐྱེས་པ་ཟེར་བ་ཡིན་ནོ། །ཞེས་པའི་གསུང་གིས། ལྷན་ཅིག་སྐྱེས་པ་དེ་བརྗོད་བྱ། །ཞེས་གསུངས་སོ། །དེའི་སྤྲོས་པ་གཅོད་པའི་གསུང༌། གང་གི་རྟེན་ཅིང་འབྲེལ་བར་འབྱུང༌། །ཆད་པ་མེད་པར་རྟག་མེད་པ། །སྐྱེ་བ་མེད་པ་འགག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞིར་བསྟན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཞེས་པ་འདི་ལ་འགྲོ་བའི་མགོན་པོ་ཆེན་པོ་སློབ་དཔོན་འཕགས་པ་ཀླུ་སྒྲུབ་ཀྱིས།

དབུ་མའི་དོན་བསྟན་བཅོས་ཆེན་པོ་མཛད་པ་རྣམས་ཀྱི་ལོག་པར་རྟོག་པ་སྤྲོས་པའི་མཐའ་རྣམ་པ་བརྒྱད་དུ་མ་འདུས་པ་མེད་ལ། དེ་དང་བྲལ་བའི་དོན་དེ་ལ། བླ་མ་རིན་པོ་ཆེའི་ཞལ་སྔ་ནས་ཀྱང༌། མཉམ་མེད་དམ་པ་རིན་པོ་ཆེ། །འོད་གསལ་ཆེན་པོའི་ངང་ལ་བཞུགས། །མཐའ་བརྒྱད་སྐྱོན་གྱིས་མ་གོས་པ། །རྗེ་ཆོས་ཀྱི་སྐུ་ལ་ཕྱག་འཚལ་ལོ། །ཞེས་གསུངས་པས། སེམས་ཉིད་ལྷན་ཅིག་སྐྱེས་པ་བསྒོམ་པར་བྱའོ། །དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་ཟབ་མོ་ཐབས་ལ་མཁས་པ། ས་དང་ལམ་ལ་གནས་པའི་བྱང་ཆུབ་སེམས་དཔའ་ཐམས་ཅད་ཀྱི་བགྲོད་པ་གཅིག་པའི་ལམ། དཀར་པོའི་ཕྱོགས་ཀྱི་དགེ་བའི་རྩ་བ་བྱས་ཚད་ཟད་མི་ཤེས་པའི་གཏེར་མཛོད། ནག་པོ་མི་དགེ་བའི་ཕྱོགས་ཐམས་ཅད་འཇོམས་པར་བྱེད་པའི་རྡོ་རྗེ། དགེ་བའི་རྩ་བ་བསྔོ་བ་འདི་གཅིག་པུ་ཡིན་པས། དགེ་བའི་བཤེས་གཉེན་ཆེན་པོས་དགེ་བའི་རྩ་བ་བསྔོ་བ་ལ་འབད་པར་བྱ་སྟེ། དེ་ཡང་དགེ་བ་གང་ཡིན་པ་དང༌། ཚུལ་ཇི་ལྟར་བསྔོ་བ་དང༌། བསྔོས་པའི་འབྲས་བུ་གནས་སྐབས་དང་མཐར་ཐུག་ཏུ་ཇི་ལྟར་འགྱུར་བ་གསུམ་དུ་ཤེས་པར་བྱ་སྟེ། དང་པོ་བསྔོ་རྒྱུའི་དགེ་བའི་རྩ་བ་ནི། བཅོམ་ལྡན་འདས་ཀྱིས། འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །ཅེས་གསུངས་པས་རང་ཉིད་ཀྱིས་བྱས་པའི་དགེ་བའི་རྩ་བ། འདོད་ཆགས་མེད་པའམ། ཞེ་སྡང་མེད་པའམ། གཏི་མུག་མེད་པའམ། ཕ་རོལ་ཏུ་ཕྱིན་པ་དྲུག་གི་དགེ་བའི་རྩ་བ་རང་ཉིད་ཀྱིས་བྱས་པ་དང༌། གཞན་ལ་བྱེད་དུ་བཅུག་པ་དང༌། བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་ཤེས་པ་ལ་དྲན་ཚད་བདག་གིར་བྱ། སྙིང་པོར་བྱ། ཆེད་དུ་བྱ། དགེ་བའི་རྩ་བ་བསྔོ་བའི་དུས་འདིར་ནག་པོ་མི་དགེ་བའི་རྩ་བ་དྲན་པར་མི་བྱ། འདྲེས་པར་མི་བྱ། དགེ་བ་དཀར་པོ་བཟང་ཡག་ཏུ་བྱས་ནས་བསྔོ་བར་བྱ་སྟེ།

དེ་ཡང་འཇིག་རྟེན་མགོན་པོ་རིན་པོ་ཆེ་དེའི་ཞལ་སྔ་ནས། ཚེ་ཐོག་མ་མེད་པ་ནས་ཐ་མ་ད་ལྟ་ཕན་ཆད་ཀྱི་བར་དུ། མི་དགེ་བའི་ལས་ཇི་སྙེད་ཅིག་བྱས་པ། སྒོས་བླ་ལྷག་ཏུ་དགེ་བའི་རྩ་བ་བྱས་པ་ལ་འཇིག་རྟེན་གྱི་སེམས་དང༌། ཉོན་མོངས་པ་དང་རྣམ་པར་རྟོག་པ་འདྲེས་ན་བཤགས་པར་བྱ་སྟེ། སྡིག་པ་བཤགས་པས་མི་འཛད་པ་མི་མཆི་གསུང༌། སྡིག་པ་བཤགས་པས་སྡིག་པ་མི་དགེ་བ་མི་འཛད་པ་ཡིན་ན། སྡིག་པ་རྟག་པ་དང༌། སྡིག་པ་སེམས་ལ་གནས་པར་ཐལ་བ་མ་ཡིན་པའི་སྐྱོན་ཡོད་པས། བཤགས་པས་འདག་པར་ངེས་ཏེ། དེ་ལྟར་ཡང་མཚམས་མེད་པ་རྣམ་པ་ལྔ་དང༌། སྡིག་པ་མི་དགེ་བ་རྒྱ་ཆེན་པོ་བྱས་པ་ཐམས་ཅད་ཀྱང་འགྱོད་པ་སྐྱེས་པས་དག་པ་རྒྱལ་པོ་མ་སྐྱེས་དགྲ་ལྟ་བུ་གསུངས། བྲམ་ཟེ་ཆེན་པོའི་ཞལ་སྔ་ནས་ཀྱང༌། ལོ་སྟོང་ལོན་པའི་མུན་པ་འཐུག་པོ་ཡང༌། །སྒྲོན་མེ་སྐྱེས་མ་ཐག་གིས་སེལ་བ་ལྟར། །འཁོར་བའི་བག་ཆགས་རྒྱ་ཆེན་འཐུག་པོ་ཡང༌། །རང་སེམས་རྟོགས་པས་སྐད་ཅིག་གཅིག་གིས་ཞི། །ཞེས་པ་དང༌། སྡིག་པ་ཤིན་ཏུ་མི་བཟད་བྱས་ན་ཡང༌། །དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་སྒྲོལ་གྱུར་བ། །དེ་ལ་བག་ཅན་རྣམས་ཀྱིས་ཅིས་མི་བསྟེན། །ཞེས་པ་དང༌། དེས་ནི་དུས་མཐའི་མེ་བཞིན་སྡིག་ཅན་རྣམས། །སྐད་ཅིག་གཅིག་གིས་ངེས་པར་བསྲེག་པར་བྱེད། །ཅེས་གསུངས་པ་སྟེ། སྤང་བྱ་དང་གཉེན་པོ་ལྷན་ཅིག་ཏུ་མི་གནས་པའི་འགལ་བ་ཡིན་པས། འགྱོད་པ་སྐྱེས་པ་ཙམ་གྱིས་སྡིག་པ་འདག་པར་ངེས་པས། སྐད་ཅིག་མའི་ཤེས་པ་དེ་ཉིད་ལ་དག་ཅིང་དྲི་མ་མེད་པའི་དགེ་བའི་རྩ་བ་དྲན་ཚོད་ཀྱི་མཚོན་ནས། རང་ཉིད་དང་སེམས་ཅན་ཐམས་ཅད་ཀྱིས། དུས་གསུམ་དུ་བྱས་ཤིང་བསགས་པ་དང་ཡོད་པའི་དགེ་བའི་རྩ་བ་ཐམས་ཅད་ཚུལ་ཇི་ལྟར་དུ་བསྔོ་ན་རྫོགས་པའི་བྱང་ཆུབ་ཏུ་བསྔོ་བར་བྱ་སྟེ། དེ་ལྟར་ཡང་འཕགས་པ་ལང་ཀར་གཤེགས་པ་ནས། བྱང་ཆུབ་ནམ་མཁའི་མཚན་ཉིད་དེ། །རྟོག་པ་ཐམས་ཅད་སྤང་ཕྱིར་རོ། །ཞེས་པ་དང༌།

ཤེས་རབ་ཀྱི་ཕ་རོལ་ཏུ་ཕྱིན་པ་ནས། འཁོར་གསུམ་ཡོངས་སུ་དག་པ་མི་དམིགས་པའི་བསྔོ་བ་བྱ་བར་གསུངས་པས། འཇིག་རྟེན་དང་འཇིག་རྟེན་ལས་འདས་པར་རོ་གཅིག རང་དང་གཞན་དང་འཁོར་བ་དང་མྱ་ངན་ལས་འདས་པ་བསྡུས་པའི་ཆོས་ཐམས་ཅད་སེམས་ཉིད་མ་སྐྱེས་པ་ཕྱག་རྒྱ་ཆེན་པོ་གཅིག་ཏུ་བྱས་ནས་བསྔོ་བར་བྱ་བ་ནི། བདག་དང་སེམས་ཅན་ཐམས་ཅད་ཀྱིས་དུས་གསུམ་དུ་བསགས་ཤིང་ཡོད་པའི་དགེ་བའི་རྩ་བ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་་པ་རླབས་པོ་ཆེས་རང་གཞན་ཐམས་ཅད་སྨིན་པ་དང་གྲོལ་བར་མཛད་པ་སྟེ། གནས་སྐབས་ཀྱི་འབྲས་བུ་བསམ་གྱིས་མི་ཁྱབ་པ་འབྱུང་བ་དང༌། མཐར་ཐུག་གི་འབྲས་བུ་རྫོགས་པའི་བྱང་ཆུབ་ཏུ་སངས་རྒྱའོ། །དེ་ལ་འཇིག་རྟེན་གྱི་བྱ་བ་གཏོང་ལུགས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་ཐམས་ཅད་འདི་རྣམས་ཡིན། དེས་སེམས་སུ་མི་བཏུབ། བྱ་བ་གཏོང་བ་ལ་ཡང་མི་དགོས་དགུ་དགོས། གངས་ཁྲོད་དང་རི་ཁྲོད་འགྲིམས་དགོས། དཀའ་ཐུབ་དང་སྡུག་བསྔལ་བྱེད་དགོས་སྙམ་ན། དེ་གོང་མ་རྣམས་ཀྱིས་ཕྱི་རོལ་མུ་སྟེགས་བྱེད་རྣམས་ཀྱི་བརྟུལ་ཞུགས་སུ་གསུངས་ཏེ། བཅོམ་ལྡན་འདས་ཀྱིས་འཁོར་བ་དང་མྱ་ངན་འདས་པས་བསྡུས་པའི་ཆོས་ཐམས་ཅད་རང་གི་སེམས་ཞེས་གསུངས་པ་དང༌། རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ཞེས་གསུངས་པ་དང༌། བྲམ་ཟེ་ཆེན་པོའི་དོན་དམ་པའི་རིག་པ་ལས་ཀྱང་ཕྱི་རོལ་གྱི་ཡུལ་བགྲོད་པས་གྲོལ་བ་དང༌། ལུས་གདུང་བས་གྲོལ་བ་དང༌། ངག་བཟླས་བརྗོད་ཀྱིས་གྲོལ་བ་གཏན་ཏུ་མི་སྲིད་པར་ལུང་དང་རིག་པས་གཏན་ལ་ཕབ་པ་དང༌། བླ་མ་རིན་པོ་ཆེའི་ཞལ་སྔ་ནས་ཀྱང༌། ལུས་ངག་གི་དཀའ་ཐུབ་འབའ་ཞིག་སྟོན་པར་བྱེད་པ་ཕྱི་རོལ་མུ་སྟེགས་བྱེད། སེམས་འདུལ་བ་ནང་པ་སངས་རྒྱས་པ་ཡིན་གསུང༌། ཉོན་མོངས་པ་རང་གི་བསམ་པར་འདུག་ན། དེ་རྒྱུ་འབྲས་འཇིག་རྟེན་པ་ཡིན་མོད། ཉོན་མོངས་པ་དེ་ཉིད་ངོ་ཤེས་ན་དེ་རྟོགས་པའི་ཤེས་རབ་ཟེར།

ཤེས་རབ་སྐྱེས་པས་རྣམ་པར་གྲོལ་བ་གོང་མ་རྣམས་ཀྱིས་བཞེད་པ་ལགས་པས། འཁོར་འདས་ལག་པའི་ལྟོ་རྒྱབ་ཡིན། །སེམས་འཇིག་རྟེན་པ་ཡི་བྱ་བ་བཏང༌། །གོ་བ་ཙམ་གྱིས་བྱར་མེད་ཡིན། །འཁོར་འདས་ལག་པའི་ལྟོ་རྒྱབ་འདྲ། །གོང་མས་གསུང་བ་འདི་རེ་མད། །འཇིག་རྟེན་བྱ་བ་བཏང་ཐབས་སོ། །བྱ་བའི་བཏང་བའི་ཡོན་ཏན་ནི། །ཐོག་མ་བར་དང་མཐར་དགེ་བ། །འཇིག་རྟེན་འདི་ཡི་བདེ་སྐྱིད་དང༌། །འཇིག་རྟེན་ཕ་རོལ་བདེ་སྐྱིད་དང༌། །ས་དང་ལམ་ལ་གནས་པ་ཡི། །བྱང་ཆུབ་སེམས་དཔའི་བདེ་སྐྱིད་དང༌། །མཐར་ཐུག་རྒྱལ་བའི་བདེ་སྐྱིད་རྣམས། །སེམས་འདུལ་སངས་རྒྱས་བསྟན་པ་ལ། །ཉམས་སུ་བླངས་པའི་ལག་རྗེས་ལགས། །བྱ་བ་བཏང་བའི་འབྲས་བུའོ། །ཀུ་སཱ་ལི་ཡི་ཉམས་མྱོང་འདི། །ཚིག་དང་ཐ་སྙད་མ་སྦྱངས་པས། །མཐོ་དམན་ཕོག་ཐུག་མང་ན་ཡང༌། །རང་གི་ཆོས་ལས་སྐྱེས་པའི་བུ། །དགེ་བའི་བཤེས་གཉེན་ཆེན་པོ་ཡིས། །གསོལ་བ་བཏབ་ནས་བྲིས་པ་ལགས། །བྱུང་བའི་དགེ་བ་རྩ་བ་འདིས། །བྱང་ཆུབ་དམ་པ་མཆོག་ཐོབ་ཤོག །ཉམས་ལེན་བསླབ་ཁོག་ཆེན་པོ་རྫོགས་སོ།། །། ༡༡༢༽ ༄། །ཚོགས་གཉིས་རྒྱ་ཆེ་ཟབ་པར་བསྟན་པ་ཡིད་དབང་འདྲེན་པའི་ཤིང་རྟ།། ཨོཾ་སྭསྟི། དུས་གསུམ་རྒྱལ་བ་ཐམས་ཅད་འདུས་པའི་སྐུ། །དབྱེར་མེད་བདེ་ཆེན་དཔལ་ལྡན་རྡོ་རྗེ་འཆང༌། །མི་ཟད་རྒྱན་གྱི་འཁོར་ལོ་སྐུ་གསུང་ཐུགས་འཆང་བ། །དཔལ་ལྡན་ཕག་མོ་གྲུ་པའི་ཞབས་ལ་གཙུག་གིས་འདུད། །སྤྲང་པོ་ས་མཐར་འཁྱམས་པ་ཡི། །ནགས་དང་དགོན་པ་རི་གས་ལྟར། །སྐྱིད་སྡུག་ཕྱོགས་རིས་མེད་པ་ཡི། །ཤཱཀྱའི་དགེ་སློང་ལྡོམ་བུ་ལ། །སྔོན་སྦྱངས་བསགས་པའི་ལས་འཕྲོ་ཅན། །སངས་རྒྱས་བསྟན་པའི་བདག་པོ་མཆོག །སྟོབས་ཀྱིས་འཁོར་ལོས་བསྒྱུར་པ་ལྟར། །འགྲོ་བ་ཀུན་གྱི་གཉེན་གྱུར་པ། །བདག་ཉིད་ཆེན་པོའི་གསུང་ཕྲིན་ལས། །ཡི་གེ་སྐུར་ཅིག་གསུང་བ་ལ། །བློ་གྲོས་ཆེན་པོ་ཁྱོད་ཉིད་ཀྱི། །མཁན་སློབ་སངས་རྒྱས་འདྲ་བ་ཡི། །ལེགས་བཤད་གསུང་དང་མི་འགལ་ཞིང༌། །སྐྱོབ་པ་ཤཱཀྱའི་རྒྱལ་པོ་ཡིས། །ཇི་ལྟར་གསུང་པ་དེ་བཞིན་དུ། །སྐྱེས་བུ་ཁྱེད་ཀྱིས་མཛད་པར་ཞུ། །བདག་ལ་གདམས་པའི་གཉེར་མེད་ཀྱིས། །བླ་མ་རིན་ཆེན་ཞལ་སྔ་ནས། །རྟག་ཏུ་འཆི་བ་བསམ་པ་དང༌། །ལས་སུ་བསགས་པ་བགྲང་བ་དང༌། །དཀོན་མཆོག་གསུམ་པོ་མཆོད་པ་དང༌། །ངོ་བོ་གཉིས་མེད་བསྒོམ་ཞེས་གསུངས། །ཅུང་ཟད་དེ་ཡི་དོན་བཤད་ན། །བདག་ཉིད་ཆེན་པོ་ཨི་ཀོ་མ། །ཀུ་རེ་མིན་ཏེ་འཆི་བར་འདུག

།ལུང་རིགས་བཤད་བཤུད་མི་འཚལ་ཏེ། །ཅིས་ཀྱང་མས་ཀྱང་འཆི་བར་འདུག །བླ་མ་ཡི་དམ་དཀོན་མཆོག་དང༌། །ལྷ་ཀླུ་གནོད་སྦྱིན་གདུག་པ་ཅན། །དབང་པོ་ལགས་ཏེ་འཆི་བར་འདུག །ཕ་དང་མ་དང་གཉེན་འདུན་དང༌། །རང་ལ་བརྩེ་བར་གྱུར་པ་ཡི། །གོང་མ་དེ་རྣམས་གང་དུ་སོང༌། །ཐམས་ཅད་འཆི་བར་ངེས་པ་ལ། །བདག་ལྟ་འཆི་བར་ཅིས་མི་འགྱུར། །ཤ་དང་པགས་པ་རུས་པ་d འཚོ་ཐབས་ བསགས་པ་བགྲང༌། །དེ་ལ་རྣམ་པ་གཉིས་ཡིན་ཏེ། །བསོད་ནམས་ཡེ་ཤེས་ཚོགས་གཉིས་པོ། །ཕ་རོལ་ཕྱིན་དྲུག་དབྱེ་བ་ཡིས། །ལྔ་ནི་བསོད་ནམས་ཚོགས་ཡིན་ཏེ། །ཤེས་རབ་ཡེ་ཤེས་ཚོགས་སུ་གསུངས། །གཉིས་པོའི་རྩ་བ་བྱང་ཆུབ་སེམས། །ལྷག་བསམ་གཡོ་དང་བྲལ་བ་ཡིས། །ཚོགས་གཉིས་བསགས་ན་བྱང་ཆུབ་ཐོབ། །དེ་ལ་དང་པོ་སྦྱིན་པ་ཡང༌། །ཞིང་དང་བསམ་པ་དངོས་པོས་བསྒྲུབ། །འདི་ལྟར་ས་བོན་འདེབས་པའི་ཞིང༌། །བཟང་ངན་བདམ་པ་ཇི་བཞིན་དུ། །ཞིང་ངོ་བཟང་ངོ་རྣམ་གཞག་གིས། །མེ་དང་ཆུ་དང་གངས་ཁྲོད་དུ། །ས་བོན་བཏབ་ན་མི་སྨིན་ལྟར། །གང་ལ་བརྟེན་དང་བདག་ཉིད་ཀྱི། །ལུས་ངག་ཡིད་གསུམ་བྱ་བྱེད་རྣམས། །ཚོགས་གཉིས་རྫོགས་པའི་རྒྱུར་འགྱུར་བའི། །དམ་པ་རྣམས་ལ་བསྟེན་པར་མཛོད། །སངས་རྒྱས་བྱང་ཆུབ་སེམས་དཔའ་དང༌། །འཕགས་པ་ཉན་ཐོས་རང་སངས་རྒྱས། །དམ་པ་རྣམས་ཀྱིས་བསྟན་པ་ཡི། །ཚུལ་ཁྲིམས་དྲི་མེད་རིན་པོ་ཆེ། །ཐོག་མ་བར་དང་མཐར་དགེ་བ། །སྐྱེས་བུ་ཆེན་པོས་སྲོག་བཞིན་སྲུངས། །རེ་རག་ཡོད་ཅིང་མ་ཐུབ་པ། །ཁེ་ཉེན་ལེན་པའི་བཟོད་པ་ལ། །ཐུབ་པས་བཟོད་པར་མ་གསུངས་ཏེ། །མཐོ་འམ་ཡང་ན་དམའ་ཡང་རུང༌། །དགྲ་འམ་ཡང་ན་གཉེན་ཡང་རུང༌། །ཕྱོགས་རིས་མེད་པ་ཐམས་ཅད་ལ། །གཉེན་བཤེས་བདག་ལས་མེད་པ་སྟེ། །འགྲོ་བ་ཀུན་གྱི་གཉེན་གཅིག་ཏུ། །བདག་གིས་བྱང་ཆུབ་སེམས་བསྐྱེད་དོ། །བདག་གི་དགྲ་གཉེན་མཐོང་བ་ཀོ །ཇི་ལྟར་རིགས་པར་འགྱུར་སྙམ་ནས། །གཞན་ལ་ཕན་དང་བདེ་བ་བསྒྲུབ། །མི་རིགས་གནོད་པའི་བསམ་པ་ཡི། །གོ་སྐབས་དབྱེ་བར་མི་བྱ་འོ། །ཅུང་ཟད་གཉེན་པོ་སྟོབས་ཆུང་བས། །གནོད་པའི་དགྲ་དང་སེམས་ཅན་ཀུན། །ཕ་མ་ཉེ་དུ་གཉེན་འབྲེལ་དང༌། །ཡི་དམ་ལྷ་དང་རང་གི་སེམས། །ཆོས་ཀྱི་སྐུ་དང་བླ་མར་བསམ། །རིག་པས་ངེས་པ་སྐྱེས་གྱུར་ན། །ཁྲོ་དང་གནོད་པའི་བསམ་པ་ལྡོག

།འདི་ལ་ནན་ཏན་བྱ་འོ་ཞེས། །འཇིག་རྟེན་མགོན་པོ་བླ་མས་གསུངས། །ས་བཅུ་དབང་ཕྱུག་མན་ཆད་དང༌། །ཁམས་གསུམ་སེམས་ཅན་ཡན་ཆད་ཀྱི། །དཀར་པོ་དགེ་བའི་རྩ་བ་རྣམས། །འབད་དང་བརྩོན་འགྲུས་བརྩམས་ལས་བྱུང༌། །དཀར་པོའི་ཕྱོགས་ཀྱི་དགེ་བ་ལ། །བཏང་སྙོམས་ཙམ་དུ་མི་བཞག་པར། །སྔོན་གྱི་བྱང་ཆུབ་སེམས་དཔའ་རྣམས། །ཇི་ལྟར་མཛད་པའི་རྗེས་བསྙགས་ཏེ། །རང་གིས་འབད་པ་མ་བྱས་ན། །རང་གི་བྱ་བ་སུ་ཡིས་བྱེད། །ལེགས་པར་གཟིགས་ལ་སོམས་དང་ཀྱེ། །བརྩོན་ཆེན་ཤཱཀྱའི་རྒྱལ་པོ་ཡིས། །རང་བྱུང་བརྟུལ་ཞུགས་མ་ད་ན། །འཁོར་ལོས་བསྒྱུར་བའི་རྒྱལ་སྲིད་ཀྱིས། །ཉིད་ལ་ཕན་ནམ་གཞན་ལ་ཕན། །བདག་ཅག་སེམས་ཅན་ཐམས་ཅད་ཀུན། །བརྩོན་ཆེན་བཅོམ་ལྡན་བཀའ་དྲིན་གྱིས། །བདེ་ཞིང་སྐྱིད་པ་ངོ་མཚར་ཆེ། །ངེད་ཀྱང་སྟོན་པའི་རྗེས་སུ་བསླབ། །བླ་མ་རིན་ཆེན་ཞལ་སྔ་ནས། །རྣམ་པར་རྟོག་པ་མང་བ་ལས། །སྡ་ནས་ཀྱང༌། །ནགས་ཁྲོད་རི་ཁྲོད་དགོན་གནས་སུ། །རྩ་བ་འབྲས་བུ་ལོ་མ་དང༌། །ཐ་ཆད་ཉ་རྒྱུ་གསོལ་ན་ཡང༌། །རྣམ་རྟོག་དགྲ་བོ་སྤངས་པས་སྐྱིད། །མཐོ་གཅིག་དམའ་གཅིག་རྣམ་རྟོག་རྣམས། །རལ་གྲི་ལོ་མའི་ནགས་ཚལ་འདྲ། །ཇི་ལྟར་བསམས་པ་དེ་ལྟར་དམྱལ། །བསམས་པའི་ཐོག་ཏུ་འབབ་པ་དཀའ། །བསམ་པ་བཞིན་དུ་བྱུང་ན་ཡང༌། །ཉེས་པ་ཐམས་ཅད་ཀུན་གྱི་གཞི། །རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །མི་རྟོག་ཏིང་འཛིན་ལ་གནས་ན། །མཁའ་བཞིན་བྱེད་པ་མེད་པར་མངོན། །བུ་གཅིག་ཐུབ་པའི་གསུང་བཞིན་སྒྲུབས། །འདི་རྣམས་བསོད་ནམས་ཚོགས་ཡིན་ཏེ། །ཉམས་ལེན་ལམ་གྱི་གནས་སྐབས་སུ། །མཁས་པའི་ཐབས་སུ་བསྟན་པ་ཡིན། །མཐར་ཐུག་གྲུབ་པའི་འབྲས་བུ་ནི། །སངས་རྒྱས་རྣམས་ཀྱི་གཟུགས་སྐུ་ཡིན། །རྒྱུ་ལམ་འབྲས་བུ་ཐམས་ཅད་དུ། །ཐབས་མཆོག་འདི་དང་མི་འབྲལ་ཞུ། །ཐོག་མ་བར་དང་ཐ་མར་ཡང༌། །དགེ་ཞིང་སྐྱིད་པར་འགྱུར་བ་ཡིན། །དུས་གསུམ་སངས་རྒྱས་ཐམས་ཅད་ཀྱི། །ཡུམ་གྱུར་ཤེས་རབ་ཕ་རོལ་ཕྱིན། །སྨྲ་བསམ་བརྗོད་ལས་འདས་པའི་དོན། །རྟོགས་པའི་ཡེ་ཤེས་ཉིད་ཡིན་པས། །དེ་རྟོགས་ཚོགས་པ་ཡེ་ཤེས་ཚོགས། །འདི་ལ་ནན་ཏན་ཆེན་པོ་ཡིས། །བདག་ཉིད་ཆེན་པོས་བསྒྲུབ་པར་ཞུ། །ཤེས་རབ་ཕ་རོལ་ཕྱིན་པ་འདི། །གཏི་མུག་མ་རིག་ཆེན་པོ་ཡི། །གཉེན་པོ་ཡིན་པར་ཤེས་པར་བྱ། །མ་རིག་རྣམ་པ་གཉིས་ཡིན་ཏེ། །རྒྱུ་འབྲས་ལས་ལ་རྨོངས་པ་དང༌། །དེ་ཁོ་ན་ཉིད་ལ་རྨོངས་པའོ། །དེ་བཞིན་ཉིད་ལ་རྨོངས་པ་ཡི། །གཉེན་པོར་ཐུབ་པས་སྟོང་ཉིད་བསྟན། །སྟོང་ཉིད་གཏན་ལ་འབེབས་པའི་ཚུལ། །སྔགས་དང་ཕ་རོལ་ཕྱིན་པ་སྟེ། །སྔགས་ཀྱིས་མྱོང་བ་གཙོ་བོར་སྟོན། །ཚུ་རོལ་མཐོང་བའི་གང་ཟག་གི

།རིགས་པ་གཙོ་བོར་འདིར་མི་སྨྲ། །རྟོག་གེ་རྣམས་ཀྱི་ཡུལ་མིན་ཞེས། །བཅོམ་ལྡན་རྡོ་རྗེ་འཆང་གིས་གསུངས། །གནམ་གྱི་ཡ་ཅ་སྣ་ཚོགས་དང༌། །ཎྜི་ཏས། །གཅིག་དང་དུ་བྲལ་ལ་སོགས་པ། །གཏན་ཚིགས་ཆེན་པོ་རྣམ་པ་ལྔས། །ཤེས་པར་བྱ་བའི་ཡུལ་རྣམས་དང༌། །ཤེས་བྱེད་ཡུལ་ཅན་ཤེས་པ་རྣམས། །སྣ་ཚོགས་ཚུལ་གྱིས་གཏན་ལ་འབེབས། །གཅིག་དང་དུ་བྲལ་ལ་སོགས་པས། །ཤེས་བྱ་གཏན་ལ་ཕེབས་པ་རྣམས། །ཇི་ལྟར་བྱས་ཀྱང་རྣམ་རྟོག་སྟེ། །དབབ་པའི་ཡུལ་དང་འབེབས་པ་རྣམས། །གཏན་ལ་ཕབ་པའི་ཤེས་པ་གསུམ། །འཁོར་གསུམ་ཡོངས་སུ་མ་དག་ཅིང༌། །འཛིན་རྟོག་གསུམ་གྱི་རང་བཞིན་པས། །མཁས་པའི་སྐྱེས་བུ་ཐམས་ཅད་ཀྱིས། །འདི་ལ་བློ་གཏད་བྱེད་མི་ནུས། །རིག་པའི་གནས་ལྔ་མཐར་ཕྱིན་པ། །སློབ་དཔོན་འཕགས་པ་ཀླུ་སྒྲུབ་དང༌། །དཔལ་ལྡན་ནཱ་རོ་པཎ་ཆེན་སོགས། །ཀུ་སཱ་ལི་ཡི་སྒོམ་ཆེན་པ། །བྲམ་ཟེ་ཆེན་པོ་ཏིDི་པ། །དམ་པའི་ཞབས་པད་ལ་གཏུགས་པས། །དོན་དམ་ཤེས་རབ་ཕ་རོལ་ཕྱིན། །གཉིས་མེད་ཡེ་ཤེས་རང་གི་སེམས། །བདེ་བ་ཆེན་པོ་རྟོགས་པ་ཡིས། །རང་དོན་གཞན་དོན་རྫོགས་པ་ཡིན། །ཀུ་སཱ་ལི་ཡི་རྣལ་འབྱོར་པ། །རང་གི་མྱོང་བ་གཙོ་བོར་སྨྲ། །ལུང་རིགས་གཉིས་ཀྱང་དེ་ལ་ཚང༌། །རྒྱལ་བས་གསུངས་པར་འདྲ་ན་ཡང༌། །མཚན་ཉིད་ཕ་རོལ་ཕྱིན་པ་ལ། །གྲངས་མེད་གསུམ་གྱི་དམ་བཅའ་ཡོད། །ཚུ་རོལ་མཐོང་བའི་རིགས་པ་ཡིས། །སྒྲོ་འདོགས་ཕྱི་ནས་གཅོད་པ་འདི། །ཕྱི་རོལ་མུ་སྟེགས་བྱེད་རྣམས་དང༌། །སོ་སོའི་སྐྱེ་བོ་མཁས་པ་རྣམས། །དགའ་བར་བྱེད་པའི་དམ་ཆོས་ཏེ། །ཐར་པར་འགྲོ་བའི་ཐེམ་སྐས་ཡིན། །སྟོང་པ་ཉིད་ལ་དགའ་བ་ཡི། །བག་ཆགས་བཞག་པར་གྱུར་པ་ཡིས། །ནམ་ཞིག་དོན་དམ་རྟོགས་པ་ཡི། །རྒྱུར་འགྲོ་ཙམ་དུ་འགྱུར་བ་སྲིད། །ཐེག་པ་ཆེན་པོ་གསང་སྔགས་ལ། །ཚེ་འདིར་བྱང་ཆུབ་ཐོབ་པ་ཡི། །དམ་བཅའ་སྔོན་དུ་སོང་བས་ན། །རང་བྱུང་ལྷན་སྐྱེས་ཡེ་ཤེས་ཉིད། །ད་ལྟ་ཉིད་དུ་ཐོབ་པའི་ཐབས། །ཀུ་སཱ་ལི་ཡི་གཞུང་ལུགས་ལ། །བརྟེན་ནས་དོན་དམ་རྟོགས་བཞེད་ན། །མཉམ་མེད་འཇིག་རྟེན་གསུམ་གྱི་མགོན། །དཔལ་ལྡན་ཕག་མོ་གྲུ་པ་ཡིས། །ཚེ་གཅིག་མཆོག་གིས་སངས་རྒྱ་བ། །ཚིག་དང་སྤྲོས་པས་མ་བསླད་པ། །མར་གྱི་སྙིང་པོ་ལྟ་བུ་ཡི། །གདམས་ངག་ཚིག་གསུམ་འདི་ཡིན་ཏེ། །རང་ལ་ཡོད་པའི་རང་གི་སེམས། །རང་བྱུང་ཕྱག་རྒྱ་ཆེན་པོ་འདི། །རྟོགས་པར་བྱེད་པ་ཐབས་ཀྱི་མཆོག

།གསང་སྔགས་གདམས་ངག་ཟབ་མོ་དང༌། །རྟོགས་ལྡན་བླ་མ་དམ་པ་ལ། །མོས་གུས་ཚད་དུ་བསྐྱལ་བ་ཡི། །གདམས་ངག་རྣམ་གསུམ་འདི་ཉིད་ཀྱིས། །ཚེ་གཅིག་སངས་རྒྱས་ཐོབ་པར་ནི། །ངེས་པར་ཁྱེད་ཀྱི་ཐུགས་ལ་ཞོག །དེ་ཡང་ཀྱེ་ཡི་རྡོ་རྗེ་ལས། །གཞན་གྱི་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་མཐའ་བསྟེན་པ་དང༌། །རང་གི་བསོད་ནམས་ལས་ཤེས་བྱ། །གསུངས་པ་ཉིད་ཀྱིས་ངེས་པ་ཡིན། །དེ་ལྟར་ཚོགས་གཉིས་ལག་ལེན་འདི། །རྒྱུན་ཆད་མེད་པར་ཉམས་ལེན་པ། །ལས་སུ་བསགས་པ་བགྲང་བ་འོ། །དེ་ལྟར་ཉམས་ལེན་བྱས་པ་ཡིས། །དཀོན་མཆོག་གསུམ་པོ་མཆོད་པར་འགྱུར། །བླ་མ་དམ་པ་མཉེས་པ་ཡིན། །ངོ་བོ་གཉིས་མེད་བསྒོམ་པ་ཡི། །དེ་ཡི་ལག་ལེན་འདི་ལྟ་སྟེ། །ཁམས་གསུམ་སེམས་ཅན་ཐམས་ཅད་ཀྱིུན་ཆད་མེད། །ང་བདག་འཛིན་པའི་ཕྱོགས་རིས་མེད། །མེད་དོ་མེད་དོ་མེད་པའང་མེད། །ཐམས་ཅད་མཉམ་ཉིད་བདེ་བ་ཆེ། །བདེ་ཆེན་ཀུན་བཟང་རང་གི་སེམས། །བུ་རང་གི་སེམས་དང་མ་འབྲལ་མཛོད། །རྟག་ཏུ་མཉམ་གཞག་འབའ་ཞིག་སྟེ། །རྗེས་ཐོབ་ཡུལ་ན་མ་མཆིས་ན། །དེ་དང་གཉིས་སུ་མ་མཆིས་པར། །བདག་དང་སེམས་ཅན་ཐམས་ཅད་ཀྱིས། །དུས་གསུམ་བསགས་དང་ཡོད་པ་ཡི། །དགེ་བ་བྱང་ཆུབ་ཆེན་པོར་བསྔོས། །མཉམ་གཞག་རྗེས་ཐོབ་འདུག་གྱུར་ན། །མཉམ་གཞག་དགེ་བ་བསྔོ་བ་དང༌། །རྗེས་ལ་མཉམ་གཞག་རྒྱ་ཡིས་ཐོབ། །ཟུང་འཇུག་རོ་གཅིག་ཙམ་གྱུར་ན། །ཚོགས་གཉིས་རྒྱུན་ཆད་མེད་པ་ཡིན། །དེ་ལྟར་ཚོགས་ཆེན་གཉིས་པོ་འདི། །དང་པོར་བསོད་ནམས་ཚོགས་ཡིན་ཏེ།མས་བསྲེག་པར་བྱེད་པ་ཡི། །ཕུང་བྱེད་གདུག་པའི་སེམས་དང་བྲལ་བར་གྱུར་ནས་ཀྱང༌། །བྱམས་དང་སྙིང་རྗེ་བདེ་ཆེན་རོལ་མཚོར་ནམ་ཞིག་ཕྱིན། །མཐོ་ལ་ཕྲག་དོག་དམའ་ལ་རྔན་ཆེན་སྣ་ཚོགས་ཀྱི། །བྱ་བྱེད་དུར་ཁྲོད་མེ་མཆེད་པ་དང་འདྲ་བ་ཡིས། །ཉེ་དུ་དགྲ་གཉེན་ཐམས་ཅད་ཕུང་བར་འགྱུར་བ་ལས། །རེ་དོགས་མེད་ཅིང་མཉམ་པའི་སྤྲང་པོར་ནམ་ཞིག་འགྱུར། །ཉོན་མོངས་སྟོབས་རྣམས་འཕེལ་བའི་རང་མཐོང་རི་འདྲ་བ། །རྒྱལ་བ་རྣམས་ཀྱི་ཡོན་ཏན་ཉི་མ་སྒྲིབ་བྱེད་པ། །གཉིས་མེད་ཡེ་ཤེས་སེམས་ཀྱི་རྡོ་རྗེས་བཤིག་ནས་ཀྱང༌། །སངས་རྒྱས་རྣམས་ཀྱི་ཡོན་ཏན་རྒྱ་མཚོ་མཐར་ཕྱིན་འགྱུར། །སྔོན་བསགས་བསོད་ནམས་དབང་ཆེན་གསེར་གྱི་གཞི་འདྲ་དང༌། །སངས་རྒྱས་བྱིན་རླབས་ཉི་མ་སྟོང་གི་འོད་ཟེར་ཀྱང༌། །མི་ཤེས་སྒྲིབ་པའི་སྤྲིན་ནག་སྲབ་མོས་སྒྲིབ་བྱེད་ན། །ནོར་བཟང་བཞིན་དུ་བླ་མ་ཇི་ལྟར་བཀུར་བར་འགྱུར། །སྔ་བསམ་ཕྱི་མནོ་མ་བྱས་ཤིང༌། །ལུང་དང་རིག་པས་དབེན་པ་ཡི། །སྙིང་ལ་ཡོད་པའི་གདམས་ངག་རྣམས། །གསུང་བཞིན་བདག་གིས་བྲིས་པ་ལས། །བླ་མ་མཁའ་འགྲོ་མ་མཉེས་ན། །བརྩེ་བར་དགོངས་ནས་བཟོད་པར་ཞུ། །འདི་བྲིས་དགེ་བའི་རྩ་བ་དེས། །མཚོན་ནས་བདག་དང་འགྲོ་ཀུན་གྱིས། །དུས་གསུམ་བསགས་དང་ཡོད་པ་ཡི། །དགེ་བས་བྱང་ཆུབ་མཆོག་ཐོབ་ཤོག།

།། 

༡༡༣༽ ༄། །ཚད་མ་བཞི་ཡིས་རྗེས་སུ་འབྲངས་ནས་གསུང་ལ་ཚད་མར་བྱས་པ།། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཆང་གི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཚད་མ་བཞི་ཡིས་ཚད་མར་གྱུར། །ཚད་མའི་སྐྱེས་བུ་ཁྱུ་མཆོག་གི །རྗེས་འབྲང་གསུང་ལ་ཚད་མར་བྱས། །ཨ་བོ་ཨ་ནུ་ཨ་ཇོ་དང༌། །གཞན་གྱིས་ཅི་ཟེར་མི་ཁ་ཡི། །ཨ་པོའི་རྗེས་སུ་མ་འབྲངས་པས། །ཉམས་མྱོང་ཚད་མ་བག་ཙམ་བྱུང༌། །ཚད་མ་གསུམ་གྱིས་དེ་ལ་བསྟོད། །ཨ་པོ་ཡིག་ནག་བལྟས་པ་དང༌། །གཞན་པས་ཅི་ཟེར་བཤད་པ་མིན། །བདག་གིས་སྡིག་པ་བྱས་པ་ཡིས། །བདག་ལ་སྡུག་བསྔལ་ཆེན་པོ་བྱུང༌། །བདག་གིས་གཉེན་པོ་བསྟེན་པ་ཡིས། །བདག་གི་སྡུག་བསྔལ་དག་པ་ཡིན། །བདག་ལ་ཉམས་སུ་མྱོང་བ་ཡོད། །དེ་ལ་ཁ་ཅིག་འདི་སྐད་ཅེས། །སྔོན་གྱི་ལས་ཀྱི་རྣམ་སྨིན་ནི། །གཉེན་པོས་ཟད་པར་མི་འགྱུར་ཞེས། །སྨྲ་བ་འདི་ཀུན་ཅི་ཟེར་ཨང༌། །མི་དགེ་བ་ལས་སྡུག་བསྔལ་ནི། །ཅིས་ཀྱང་མི་འབྱུང་ཟེར་བ་ཡང༌། །རྒྱུ་ལས་འབྲས་བུ་མི་འབྱུང་བ། །འདི་ལ་ངེས་ཤེས་མ་སྐྱེས་ལགས། །ལས་ཀྱི་རྣམ་པར་སྨིན་པ་ཀུན། །ཟབ་མོ་ཆོས་ཀྱི་འདག་པས་ན། །ལྟོ་གོས་ཟས་ཙམ་དོན་གཉེར་བ། །རྟག་ཆད་གཉིས་པོར་ན་འཕོས་ན། །བསོད་ནམས་བསགས་པའི་ཆེ་བ་ཡིས། །བློ་སྣ་གོང་མར་སྐྱེད་བྱུང་ནས། །ཚེ་གཅིག་སངས་རྒྱས་བཞེད་པ་འདིས། །ཐོག་མེད་དུས་ནས་བསགས་པ་ཡི། །སྡིག་དང་སྒྲིབ་པ་འབྱང་བ་ཡིས། །སངས་རྒྱས་བཏུབ་པ་ཡིན་ནམ་སྙམ། །སྡིག་པ་བྱས་པའི་འབྲས་བུ་ཡང༌། །ཐོག་མེད་དུས་ནས་བསགས་པ་ཡི། །སྡིག་དང་སྒྲིབ་པ་ཐམས་ཅད་ཀུན། །ཟབ་མོ་ཆོས་ཀྱི་བསྡུས་གྱུར་པ། །ཤིག་ནད་ན་ཚ་སྡུག་བསྔལ་དང༌། །མི་མཐུན་ཕྱོགས་རྣམས་རྒྱལ་པ་ཡིས། །སྐྱོན་དག་ཡོན་ཏན་རྫོགས་འགྱུར་བས། །དེ་ལ་འདི་དང་འདི་བྱ་ཡི། །ཟབ་པའི་གདམས་ངག་གསུངས་པ་ཡོད། །སྙིང་གི་དཀྱིལ་དང་མཆིན་པའི་དྲུངས། །གྲོད་པའི་རྫེམས་སུ་བཏུམས་པས་ན། །ད་ལྟ་ཨ་པོ་མཁས་སམ་སྙམ། །མཁས་པར་འདུག་པའི་རྒྱུ་མཚན་གྱིས། །མཁས་པ་རྣམས་ཀྱིས་མཁས་སོ་ཞེས། །ཕྱེ་གཏོར་མེད་པར་བསྟོད་པར་འདུག

།ལུང་ཁུངས་འགའ་ཞིག་དྲང་སྙམ་སྟེ། །སོ་སོར་ཐར་དང་བྱང་ཆུབ་སེམས། །གསང་སྔགས་བརྗོད་བྱ་ཐམས་ཅད་ཀུན། །རིན་ཆེན་གསུང་དང་མཐུན་གྱུར་པས། །ལང་ལུང་དྲངས་བས་ཡོང་མ་ལང༌། །འོན་ཀྱང་ཅུང་ཟད་སྨོས་པ་ལ། །གནས་བརྟན་ཆེན་པབྱང་ཆུབ་སེམས་དཔའི་སྡེ་སྣོད་དུ། །སངས་རྒྱས་ཕལ་ཆེན་ལ་སོགས་པར། །བྱང་ཆུབ་སེམས་ཀྱིས་འབྱང་ཚུལ་དང༌། །འགྱོད་པ་བསལ་བ་ལ་སོགས་སུ། །རང་སེམས་རྟོགས་པས་འབྱང་ཚུལ་དང༌། །ནམ་མཁའི་སྙིང་པོ་ལ་སོགས་པར། །རིགས་སྔགས་ཆོ་གས་འབྱང་ཚུལ་དང༌། །ངན་སོང་སྦྱོང་རྒྱུད་ལ་སོགས་པར། །ཐེག་པ་ཆེན་པོ་གསང་སྔགས་སུ། །སྔགས་དང་ཕྱག་རྒྱ་ལྷ་དག་གིས། །སྡིག་དང་སྒྲིབ་པ་འདག་པར་གསུངས། །གཟུངས་ཆོག་ནུས་པའི་ཉམས་མྱོང་ཡོད། །ཁྱི་སྔགས་སྒལ་སྔགས་བྱེད་པ་མཐོང༌། །སེང་གེའི་ཉལ་ཐབས་བྱ་འོ་ཞེས། །ཆོས་ཀྱི་རྒྱལ་པོ་ཆེན་པོ་ཡིས། །རབ་ཏུ་བྱུང་བ་རྣམས་ལ་བཅས། །མགོན་པོ་མི་འཁྲུགས་ཚེ་དཔག་མེད། །རིན་ཆེན་གཙུག་གཏོར་ཤཱཀྱའི་རྒྱལ། །བཅོམ་ལྡན་མགོན་པོ་སངས་རྒྱས་རྣམས། །མཐོང་བ་དང་ནི་ཐོས་པ་དང༌། །རེག་པ་དང་ནི་དྲན་པས་ཀྱང༌། །སྡིག་དང་སྒྲིབ་པ་འབྱང་འགྱུར་བ། །མ་མོ་སྨན་དགེས་མི་གསུང་སྟེ། །ཐུབ་པའི་གསུང་རབ་ཐམས་ཅད་དུ། །ཐམས་ཅད་མཁྱེན་པ་སྟོན་པས་གསུངས། །ཆོས་རྗེ་བླ་མ་རིན་ཆེན་བཀའ། །ཚད་མ་བཞི་ཡི་བདག་ཉིད་ཀྱི། །གདམས་ངག་ཉམས་སུ་བླང་བར་རིགས།། །། ༡༡༤༽ ༄། །བསྟན་བཅོས་རིན་ཆེན་དབང་ཕྱུག་ནམ་མཁའ་ལྡིང་ཉེ་གནས་གྲགས་འབྱུང་གི་ཞུ་ཆོས།། ལྷ་དང་བཅས་པའི་འཇིག་རྟེན་གྱི། །སྐྱབས་གཅིག་འགྲོ་མགོན་རིན་པོ་ཆེ། །ཕ་མི་བསྐྱོད་རྒྱལ་པོ་སྨན་གྱི་ལྷ། །རྗེ་ཐུགས་ལ་ཐོགས་ཤིག་འགྲོ་བའི་མགོན། །སེམས་མ་བདེ་རྟོགས་པའི་དུག་ཚེར་གྱི། །ཟུག་རྔུས་སེམས་ལ་ཟུག་པའི་ཚེ། །སྐྱབས་གཞན་མེད་བླ་མའི་ངེས་ཤེས་སྐྱེས། །བྱིན་གྱི་རླབས་ཀྱིས་བདེ་བར་ཤར། །མི་ང་ལ་མི་བདེ་དབང་མེད་བྱུང༌། །ཁམས་གསུམ་འཁོར་བའི་འབྲོག་དགོན་དུ། །སྐྱབས་མེད་ལོང་བས་བོང་གཞུག་ཤོར། །མགོན་མེད་རེ་ཐག་ཆད་པའི་ཚེ། །འཇུ་ས་བླ་མ་རིན་ཆེན་རྙེད། །མི་བདེ་མ་མཆིས་བདེ་མོར་གདའ། །དུས་གསུམ་སངས་རྒྱས་གཅིག་པའི་སྐུ། །བླ་མ་ཡིན་པའི་ངེས་ཤེས་སྐྱེས། །གང་ཟག་ཡིན་ནོ་སྙམ་ན་ཡང༌། །ལུང་རིགས་མན་ངག་མྱོང་བས་གྲུབ། །ངེས་ཤེས་སྐྱེས་པས་བློ་རེ་བདེ། །མཐར་ཐུག་འབྲས་བུ་ཆོས་སྐུ་དེ། །ཉོན་མོངས་རྣམ་རྟོག་དངོས་སུ་གདའ། །ཉེས་ཚོགས་རྩ་བ་ཡིན་སྙམ་ན། །མཐའ་བརྒྱད་སྤྲོས་པས་སྟོང་བས་ངེས། །ཉམས་སུ་མྱོང་བས་འགྱུར་བ་མེད། །དུས་གསུམ་རྒྱལ་བའི་གཞུང་ལམ་དེ། །བྱང་ཆུབ་སེམས་སུ་ཁོ་ཐག་ཆོད། །རྒྱུ་ལས་འབྲས་བུ་ངེས་པའི་ཕྱིར། །གཞན་དུ་བཙལ་ས་མེད་པར་གོ

།བསམ་པའི་རང་གཟུགས་བློ་ཐག་ཆོད། །འགྲོ་བའི་བླ་མ་གཅིག་པུ་མ། །དམ་ཆོས་ཆོས་སྐུ་ཉག་གཅིག་ཉིད། །དགེ་འདུན་བསམ་པ་མཐུན་པས་གཅིག །ཞིང་དང་བསམ་པ་གཅིག་དྲིལ་བས། །མི་འགྲུབ་མེད་དེ་བློ་རེ་བདེ། །ཡང་ཅིག་ཀུ་རེ་ཀྱལ་ཀ་ཞུ། །དཔལ་ཕག་མོ་གྲུ་པའི་བཀའ་དྲིན་གྱིས། །མི་ང་བདེ་བ་ཆེན་པོའིབ་མོ་གནད་ཀྱི་མན་ངག་རྣམས། །འདི་ཤེས་མི་ཤེས་རྩིས་གདབ་ཆུང༌། །མཁས་པ་ཐམས་ཅད་དགའ་བར་བྱེད། །མཁས་པས་བསྟེན་པ་དེ་ལྟར་ལགས། །དངོས་པོ་རྫས་ལ་ཞེན་པ་སྤངས། །འཁོར་གསུམ་ཡོངས་དག་རྟེན་འབྲེལ་མཁས། །ཁྱད་དུ་མི་གསོད་འབྲས་བུ་བལྟ། །ཁོ་བོ་ཅིས་ཀྱང་ཕྱུག་པོར་མཆི། །ཀ་ཅ་གསོག་སྐྲུན་མ་བྱས་ཀྱང༌། །ང་ཡི་རྗེས་སུ་འབྲང་བ་ཡི། །ཉེ་གནས་ལྟོགས་གྲིར་མི་འཆི་སྙམ། །རིན་ཆེན་ཕ་ཕོགས་རྒྱུ་འབྲས་ཀྱི། །རྟེན་ཅིང་འབྲེལ་འབྱུང་བརྩི་ཚད་ཆེ། །སྡོམ་གསུམ་གནད་ཀྱི་མན་ངག་མཁས། །ཨ་པོ་མི་བཙུན་དབང་མེད་ཡིན། །གནད་ཀ་རྒྱུ་མཚན་དེ་དག་གིས། །ང་ཡི་སློབ་མ་བཙུན་པ་ཡིན། །གཞན་དུ་གྱུར་ན་སློབ་མ་མིན། །སྟོང་ཉིད་རྟོགས་ཤིང་ཞེ་འདོད་མེད། །སྙིང་རྗེས་འགྲོ་བ་མི་གཏོང་བས། །རྣལ་འབྱོར་ང་ལ་ཁོང་ཁྲོ་མེད། །ཚིག་རྩུབ་བམ་རྡེག་ན་རང་སྐྱོན་སྤོང༌། །དྲུང་ན་གནས་པའི་ཉེ་གནས་ཀུན། །མོས་གུས་ཡོད་ན་རྗེས་འབྲང་འགྱུར། །རྐོ་ལོང་མཛད་ན་ཅི་བདེར་གཤེགས། །ཚད་ལྡན་བླ་མའི་དེད་དཔོན་བཟང༌། །ཐབས་ཤེས་རབ་གཉིས་ཀྱི་གྲུ་རྫིངས་ལེགས། །སྨོན་ལམ་འདོད་ཕྱོགས་རླུང་གིས་བདས། །འཁོར་བའི་རྒྱ་མཚོ་དབང་མེད་བརྒལ། །ལམ་ཟབ་རྡོ་རྗེ་ཐེག་པ་ཡིས། །ཚེ་གཅིག་སངས་རྒྱས་ཐོབ་པར་ངེས། །གདུལ་བྱའི་ཁམས་རྣམས་ཇི་སྙེད་པ། །འདུལ་བྱེད་གནད་ཀྱི་མན་ངག་ཤེས། །མི་མང་ངམ་ཡང་ནི་ཉུང་ཡང་རུང༌། །བློ་གཏོད་ན་ཏིང་འཛིན་མི་སྐྱེ་རེ། །ཚིག་སྨྲས་པ་ཉོན་དང་དགེ་འདུན་རྣམས། །མགོ་བསྐོར་ནས་ངན་སར་གཏོང་རེ་ཤི། །ཆོས་ཀུན་ཤེས་རབ་ཕ་རོལ་ཕྱིན། །གཞི་ལམ་འབྲས་བུ་ཐམས་ཅད་དུ། །མ་སྐྱེས་པ་ལ་སྐྱེ་བ་མེད། །སུས་ཀྱང་མ་བྱས་ལྷུན་གྱིས་གྲུབ། །དུས་རིང་པོ་གཅིག་གི་ཆོས་ཀྱི་སྐུ། །སྤང་བྱ་གཉེན་པོས་རྟོགས་པ་མིན། །མོས་གུས་གྱིས་དང་རྣལ་འབྱོར་པ། །དཔལ་ཕག་མོ་གྲུ་པའི་རྡོ་རྗེའི་གསུང༌། །ཟབ་མོ་ཡི་གེར་བྲིས་པ་ལ། །བླ་མ་མཁའ་འགྲོ་མ་མཉེས་ན། །ཐུགས་རྗེ་ཆེན་པོས་བརྩེར་དགོངས་ནས། །བྱིན་གྱིས་རླབས་ཤིང་བཟོད་པར་བཞེས། །མཁས་པའི་སྐྱེ་བོ་མ་མཉེས་ན། །ཚིག་ལ་རྣོ་སྟེ་དོན་ལ་རྟུལ། །ལོ་གསུམ་སྒོམ་ལ་འགལ་འབྲེལ་གཟིགས། །ཉམས་མྱོང་སྐྱེས་ན་འཐད་ནས་མཆི། །དད་ལྡན་མོས་གུས་ཆེ་བ་དང༌། །ཕ་རོལ་ཕྱིན་དྲུག་དབང་ཕྱུག་རྒྱན། །དཔའ་བརྟན་སེང་གེ་ལྟ་བུ་ཡི། །གྲགས་པའི་འབྱུང་གནས་ཉེ་གནས་ཀྱིས། །སྐྱོ་བསངས་ཆེད་དུ་ཞུས་པ་ལགས། །རྗེ་བཙུན་བྱམས་པ་དགྱེས་པའི་ཆོས། །ཞིག་པོ་བདུད་རྩི་བླ་མའི་གསུང༌། །རིན་ཆེན་དབང་ཕྱུག་ནམ་མཁའ་ལྡིང༌། །བསྟན་བཅོས་འདི་ཡི་མིང་ལགས་སོ།།

།། ༡༡༥༽ ༄། །ཚུལ་ཁྲིམས་རིན་པོ་ཆེར་སྔགས་པ་དཔེ་རེ་མེད་ན་འོ་རེ་ཆེ་ཞེས་པ།། གནས་སྐབས་ཀྱི་ཡོན་ཏན། ཚུལ་ཁྲིམས་ཀྱིས་བདེ་འགྲོར་འགྲོ་ཞེས་པའི་ལུང་ལ་བརྟེན་ནས། མྱ་ངན་ལས་འདའ་བའི་གོ་བ་མེད་ཀྱང༌། སྡོམ་པ་བསྲུང་བ་འདི་ཀུན་དཔེ་རེ་མེད་དེ་འོ་རེ་ཆེ། བྲམ་ཟེའི་ཁྱེའུ་སྐར་མ་དང༌། དེད་དཔོན་སྙིང་རྗེ་ཆེན་པོའི་ལུང་ལ་བརྟེན་ནས། སོ་སོར་ཐར་པ་ཉན་ཐོས་དང་རང་སངས་རྒྱས་ཀྱི་སྡོམ་པ་ཡིན་གྱི། སངས་རྒྱ་བ་ལ་གཏན་མི་ཕན་སྙམ་པ་ཡོད་ཀྱང༌། ཚུལ་ཁྲིམས་བསྲུང་བ་འདི་ཀུན་དཔེ་རེ་མེད་དེ་འོ་རེ་ཆེ། སོ་སོར་ཐར་པ་རིགས་བདུན་གྱི་སྡོམ་པ་ཉོན་མོངས་པ་རྣམ་པ་གསུམ་གྱི་རྗེས་སུ་འབྲངས་པ། ཆེ་འབྲིང་ལྟུང་བ་སྡེ་ལྔ་ཡིན་པར་བཤད་ཀྱང༌། ངེས་ཤེས་མེད་པས་བཅས་པའི་ཁ་ན་མ་ཐོ་བ། དེ་བཞིན་གཤེགས་པའི་རྣམ་གཞག་མང་པོ་བསྲུངས་ཀྱང་བཏུབ། མ་བསྲུངས་ཀྱང་བཏུབ་སྙམ་པ་ལ། སྡོམ་པ་བསྲུང་བ་འདི་ཀུན་དཔེ་རེ་མེད་དེ་འོར་རེ་ཆེ། གནས་སྐབས་དང་མཐར་ཐུག་གི་འཇུ་ས་དང་རྟེན་ཕུར། ཚུལ་ཁྲིམས་མ་ཡིན་པ་གཞན་མི་སྲིད་པའི་ངེས་ཤེས་ཡོད་ཀྱང༌། འདི་བས་བག་དྲག་ཅིག་མི་བྱེད་པ་སྙིང་རེ་ན་ལ་ངུ་རེ་བྲོ། སངས་མ་རྒྱས་ཀྱི་བར་དུ་སྤང་བྱ་ཡོད་པ་སྤོང་ཞིང༌། གཉེན་པོ་ཡོད་པ་བསྟེན་དགོས་པའི་ངེས་ཤེས་ཡོད་ཀྱང༌། ཡུལ་མཐའ་འཁོབ་ཀྱི་རྨུ་རྒོད་རྣམས་དང་ཁྱིམ་ཐབ་བྱེད་ཅིང་ཉམས་ལེན་མི་བྱེད་པ་འདི་སྙིང་རེ་ན་ལ་ངུ་རེ་བྲོ། བསམ་པ་བཞིའི་སྒྱུར་ཐབས་ཀྱི་ཕན་པ་དང་བདེ་བ། ཚུལ་ཁྲིམས་གཅིག་པུ་ལས་མེད་པའི་ངེས་ཤེས་ཡོད་ཅིང་བླ་མ་དམ་པའི་བཀའ་སྩལ་གསུང་ཡང༌། འདི་སྡོམ་པ་བཞི་གང་ཡིན་གང་ཡིན་སྙམ་པའི་རྟོག་པ་སྐྱེས་པ་འདི་སྙིང་རེ་ན་ལ་ངུ་རེ་བྲོ།། །། ༡༡༦༽ ༄། །གཅེས་པའི་སྙིང་པོ་བཀྲ་ཤིས་རྒྱལ་མཚན་ཞེས་པ་དགེ་སློང་གྲགས་འབྱུང་གི་ཞུ་ཆོས།། ཅུང་ཟད་དུས་འདིར་བདག་གིས་འབྲི། །རྒྱ་མཚོ་ཆེར་ཡངས་རུས་སྦལ་མགྲིན་ཆུད་ལྟར། །མི་ལུས་ཐོབ་པར་ཤིན་ཏུ་རྙེད་པར་དཀའ། །དལ་འབྱོར་རྙེད་པ་དེ་བས་ཤིན་ཏུ་དཀོན། །སྡུག་བསྔལ་རྩ་བ་ཉོན་མོངས་དུག་གསུམ་འདི། །གངས་ཁྲོད་ནགས་ཁྲོད་དགོན་པ་ཐག་རིང་དུ། །ཕྱིན་པས་ནམ་ཡང་སྤོངས་པར་མི་འགྱུར་ཞེས། །རྒྱལ་བ་སྲས་དང་བཅས་པས་འོ་དོད་འབོད། །གང་དུ་འདུག་ཀྱང་རང་གི་ཉོན་མོངས་སྤོངས། །གཞན་སྐྱོན་མིག་བཞིན་མི་བསྲུང་རང་སྐྱོན་སྣང༌། །མེ་ལོང་བཞིན་ཞེས་བླ་མ་དམ་པས་གསུང༌། །སྣང་སྲིད་འདི་ཀུན་ཆོས་ཀྱི་སྐུ་ཡིན་ཏེ། །ཡོན་ཏན་ཕྲིན་ལས་དག་དང་ལྷན་ཅིག་ཅེས། །ཐུབ་མགོན་རྒྱལ་བ་རྣམས་དང་རིན་ཆེན་གསུང༌། །བུ་གཅིག་ལོག་པར་མ་བལྟ་རྒྱལ་བའི་སྲས། །ལོག་ལྟ་ཅན་གྱིས་འཕགས་ལམ་མི་ཐོབ་ཅེས། །ཉིད་ཀྱིས་དམ་བཅས་རྟག་ཏུ་ཡང་ཡང་སྨྲ། །ཚིག་དོན་འགལ་བར་མ་མཛད་ཨག་ཙར་ཅན། །ལུས་དང་སྲོག་སོགས་གང་ལའང་མ་ལྟས་པར། །རྟག་ཏུ་ངུ་དང་ནོར་བཟང་ཇི་བཞིན་དུ། །བླ་མ་དམ་པའི་ཞབས་ཀྱི་དྲུང་དུ་བསྡད། །ཉོན་མོངས་ཞེ་སྡང་ཡིད་ཀྱིས་གཡེངས་པའི་ཚེ། །བླ་མ་དམ་པ་མཉེས་པར་མ་གྱུར་ཅིང༌། །དུག་གི་མེ་ཏོག་རྡོ་རྗེ་སེར་བ་བཞིན། །ཡེ་ཤེས་མཐུ་ཡིས་བདག་གི་ལོག་རྟོག་བཅོམ། །འགྲོ་བའི་དོན་ཕྱིར་འོ་བརྒྱལ་ཆེན་པོ་ཡིས། །ཕོངས་པར་གྱུར་ཚེ་ཞབས་འབྲིང་ཞབས་ཏོག་བྱས། །ཁེ་དང་གྲགས་པ་ཆོས་བརྒྱད་བསམ་པ་ཡིས། །ཅུང་ཟད་ཞབས་ཏོག་བྱས་པའི་མཐོང་ཆོས་ཀྱིས། །རྒྱུ་དང་འབྲས་བུ་ཕན་ཚུན་དཔག་པའི་ཚུལ། །དགེ་འོ་ལེགས་སོ་ཁྱོད་ཀྱིས་བཟང་བྱས་ཞེས། །གདུང་བའི་ཤུགས་ཀྱིས་འདི་སྐད་ཚིག་གིས་བསྟོད། །སྐྱིད་ལ་ལྐོག་སྣོགས་བྱེད་པ་ཀུན་གྱིས་རྩོམ། །སྡུག་ལ་ལྐོག་རྣོགས་བྱེད་པའི་སྙིང་རུས་ཅན། །བདག་གི་བླ་མའི་ཉེ་གནས་ཡིན་ཞེས་ཟེར། །གཉེན་པོས་སྤང་བྱ་བཅོམ་པའི་ཡོན་ཏན་གྱིས། །རྒྱུ་ལས་འབྲས་བུ་བསླུ་བ་མེད་པའི་ཕྱིར། །བརྩེ་བས་གནས་པའི་ཡིད་ལ་དགའ་བདེ་སྐྱེས། །བཟང་པོའི་གྲགས་པ་ཕྱོགས་རྣམས་ཀུན་ཏུ་རྒྱས། །ཤཱཀྱའི་སྲས་ཀྱི་དགེ་སློང་འཇིགས་མེད་པ། །བླ་མ་དམ་པའི་བུ་སྡུག་ཡིད་འོང་ཞིང༌། །སྲོག་ལ་མི་བལྟ་རྟག་ཏུ་མཉེས་བྱེད་པ། །དཔོན་མཆོག་དེས་ཀྱང་མར་ཁུ་ལྡུད་དམ་ཟེར། །ཚུལ་འཆོས་ཕྲ་བའི་བྱ་བ་འདི་འདྲ་ན། །ཉོན་མོངས་ཁོང་དུ་གསོད་པའི་བརྟོུང་ཡང་བླ། །གོང་མའི་བརྟུལ་ཞུགས་ཟུངས་ཤིག་ཆོས་ཀྱི་བུ། །གཅེས་པའི་སྙིང་པོ་དྲི་མ་མེད་པའི་དཔལ། །རིན་ཆེན་ཕྲེང་བ་བཀྲ་ཤིས་རྒྱལ་མཚན་འདི། །ཉེས་ཚོགས་སྤང་ཕྱིར་བདག་གི་སློབ་མས་ཞུས། །འགྲོ་བས་བླ་མེད་བྱང་ཆུབ་མཆོག་ཐོབ་ཤོག

།ཤཱཀྱའི་སྲས་ཀྱི་དགེ་སློང་གྲགས་པ་འབྱུང་གནས་ཀྱིས་ཞུས་པ་རྫོགས་སོ།། །། ༡༡༧༽ ༄། ཕག་གྲུའི་རྣམ་ཐར་གསོལ་འདེབས་བྱང་ཆུབ་གྲགས་ལ་གནང་བ།། ཨོཾ་སྭསྟི། འཁོར་བ་སྡུག་བསྔལ་རྒྱ་མཚོ་གཏིང་མཐའ་མེད། །རོ་ལངས་ཇི་བཞིན་རྟོག་པའི་དབང་སོང་བ། །གཉིས་མེད་ཡེ་ཤེས་མཐུ་ཡིས་འཇིག་མཛད་པའི། །མཉམ་མེད་བླ་མ་དེ་ལ་སྐྱབས་སུ་མཆི། །ང་བདག་འཛིན་པའི་རྟོག་པས་རྣམ་གཡེངས་ཤིང༌། །ཆོས་བརྒྱད་བྱིས་པས་འཇའ་ཚོན་བདས་པ་ཡིས། །ངོམས་པ་མ་བྱུང་ལུས་སེམས་ཁུར་གྱིས་དུབ། །དུས་འདིར་རང་སེམས་གསོ་ཕྱིར་བླ་མ་དྲན། །ལྷ་མིན་གཡུལ་གྱིས་རབ་ཉེན་ལྷ་རྣམས་ནི། །དབང་པོའི་ཆོས་བཟང་དྲན་པས་སེལ་བ་ལྟར། །སྡུག་བསྔལ་མང་པོས་གཟིར་བའི་བདག་འཛིན་ཡིད། །བླ་མ་དྲན་པས་དེ་ལས་སྐྱོབ་པར་བྱེད། །ལྷ་ན་མོ་ར*་གུ་རུ་བཛྲ་ཡེ། འགྲོ་བའི་མགོན་པོ་དཔལ་ལྡན་རིན་པོ་ཆེ། །བྱང་ཆུབ་སེམས་གཉིས་དབྱེར་མེད་གཅིག་པའི་སྐུ། །དུས་གསུམ་ཆོས་རྣམས་སྤྲོས་པའི་མཐའ་དང་བྲལ། །དབྱིངས་དང་ཡེ་ཤེས་དབྱེར་མེད་རྟག་པའི་སྐུ། །མགོན་པོ་ཁྱོད་ཀྱིས་སྐྱེ་འཇིག་འགྲོ་འོང་སྤངས། །འགྲོ་བའི་མགོན་པོ་ལྷུན་གྱིས་གྲུབ་པ་ཉིད། །མཉམ་མེད་བླ་མས་བདག་ཅག་ཅིའི་ཕྱིར་སྤོང༌། །འབྲལ་མེད་མགོན་པོའི་སྐུ་ལ་སྐྱབས་སུ་མཆི། །ཐུབ་པ་ཆེན་པོའི་གདུལ་བྱ་སེམས་ཅན་རྣམས། །དཔག་མེད་ནམ་མཁའི་ཁམས་དང་ཤིན་ཏུ་མཉམ། །དེ་སྲིད་བར་དུ་མྱ་ངན་མི་འདའ་ཞིང༌། །བྱང་ཆུབ་སེམས་གཉིས་དབྱེར་མེད་གཅིག་པའི་གསུང༌། །གསུང་གཅིག་ཡན་ལག་རྒྱ་མཚོའི་སྒྲ་སྐད་ཀྱིས། །འགྲོ་བ་མ་ལུས་ཐམས་ཅད་སྨིན་མཛད་པས། །ཅི་ཡི་ཕྱིར་ན་བདག་ཅག་སྨིན་མི་མཛད། །ཐུབ་མགོན་རྡོ་རྗེའི་གསུང་ལ་སྐྱབས་སུ་མཆིའོ། །ཆོས་ཀྱི་རྒྱལ་པོ་མཉམ་མེད་འགྲོ་བའི་མགོན། །ཡུལ་དང་ཡུལ་ཅན་གཉིས་མེད་རོ་གཅིག་པ། །ལྷུན་གྱིས་གྲུབ་ཅིང་སྐྱེ་འཇིག་ཀུན་དང་བྲལ། །ཆོས་ཀུན་ཉེ་བར་ཞི་བའི་རང་བཞིན་ལ། །བྱ་དང་བྱེད་པའི་སྤྲོས་པ་མི་མངའ་བས། །རྩོལ་བ་མེད་པར་འགྲོ་ཀུན་སྨིན་པར་མཛད། །དུས་གསུམ་དུས་མེད་རྟོགས་པའི་རིག་པ་འདིས། །བདེ་གཤེགས་ཁྱོད་ལ་རྩོད་པ་ཡོང་མི་མངའ། །མགོན་པོ་དེ་ཡི་ཞིང་ནི་བསམ་མི་ཁྱབ། །ནམ་མཁའི་མཐའ་དང་མཉམ་ཞིང་དཔག་མེད་དུ། །རིན་ཆེན་སྣ་ཚོགས་རྒྱུ་ལས་ལེགས་གྲུབ་ཅིང༌། །དཔག་བསམ་ཤིང་དང་གོས་ཀྱི་ཤིང་དག་དང༌། །ཞིང་གི་རྒྱན་རྣམས་བསམ་གྱིས་མི་ཁྱབ་པས། །ཕུན་སུམ་ཚོགས་པའི་ཡོན་ཏན་རྫོགས་བྱེད་ཅིང༌། །བྱང་ཆུབ་མཆོག་ལ་འགོད་པར་གྱུར་པ་འདི། །རྒྱུ་ལས་འབྲས་བུ་འབྱུང་ཕྱིར་ཤིན་ཏུ་ངེས། །ཉིད་ལས་མི་གཞན་དགེ་འདུན་རྒྱ་མཚོའི་ཚོགས། །ཀུན་ཏུ་བཟང་པོ་ནམ་མཁའི་མཛོད་འཛིན་པས། །ཉེས་ཚོགས་སྒྲིབ་པའི་བུད་ཤིང་བསྲེག་མཛད་ཅིང༌། །འཁོར་བའི་བདེ་སྐྱིད་མ་ལུས་ཇི་ཡོད་དང༌། །མྱ་ངན་འདས་པའི་བདེ་བ་ཟག་མེད་ཀྱིས། །སེམས་ཅན་རྒྱ་མཚོ་སྨིན་མཛད་གཉེན་གྱུར་པ། །ཁྱོད་སྲས་རྣམས་ལ་བདེ་དང་ལེགས་འབྱུང་བ། །བྱམས་པའི་རྒྱུད་ལ་འབྲས་བུ་འདི་འབྱུང་རིགས། །ང་འོ་ང་རྒྱལ་ཟད་པར་གྱུར་པ་དང༌། །ཚད་མེད་ཐུགས་རྗེ་ཆེན་པོའི་རང་བཞིན་གྱིས། །བདུད་དང་བར་ཆད་བགེགས་དང་ལོག་འདྲེན་རྣམས། །བཏང་སྙོམས་མི་མངའ་དུས་ལས་མི་འདའ་བར། །རབ་ཞི་ཁྲོས་པའི་ཧཱུྃ་སྒྲ་རབ་སྒྲོགས་པས། །གདུལ་དཀའ་མཐའ་དག་འདུལ་བར་མཛད་ལ་སོགས། །ཞི་རྒྱས་དབང་གི་སྨིན་པར་མཛད་པ་ཡིས། །དགོངས་པ་རྫོགས་པར་མཛད་ལ་དུབ་པ་མེད། །ཇི་ལྟར་ནམ་མཁའི་པVོ་རབ་རྒྱས་པ། །མོ་གཤམ་བུ་ཡིས་སྤྲུལ་པ་མཆོད་པ་ལྟར། །གདོད་ནས་ཉེ་བར་ཞི་བའི་བྱང་ཆུབ་ནི། །གདོད་ནས་ཉེ་བར་ཞི་བའི་སེམས་ཅན་གྱིས། །མ་སྐྱེས་སྤྲོས་དང་བྲལ་བའི་ཚོགས་གཉིས་ཀྱིས། །རྫོགས་པའི་བྱང་ཆུབ་ཐོབ་པར་མཛད་པ་འདི། །དངོས་དང་དངོས་མེད་གང་ཡིན་སྐྱེས་ཆེན་ཀུན། །རྡོ་རྗེའི་གསུང་འདི་རྟོགས་ལྡན་རྣམས་ཀྱིས་གོ

།དཔལ་ལྡན་ཕག་མོ་གྲུ་པས་བསྐྱངས་པའི་བུ། །ཉིད་དང་དབྱེར་མེད་རྡོ་རྗེ་དབང་ཕྱུག་གཙོ། །བསགས་པ་མཐར་ཕྱིན་སྐྱེས་ཆེན་རྒྱལ་བའི་སྲས། །བླ་མ་མཆོག་ལ་རབ་གུས་དམ་ཚིག་ཅན། །སྐུ་གསུང་ཐུགས་ཀྱི་དགོངས་པ་རྫོགས་མཛད་པ། །ཉེ་བར་གནས་པའི་སློབ་མ་དམ་པ་རྣམས། །བླ་མེད་དཀོན་མཆོག་དེ་དང་མི་འབྲལ་བས། །སྲིད་དང་ཞི་བ་འདི་ལསར་གྱུར་ལ་སྟོང་ཉིད་ལོག་ན་མེད། །ནམ་མཁའ་རབ་ཡངས་མཐའ་དབུས་བྲལ་བ་ལ། །ཉི་མའི་དཀྱིལ་འཁོར་སྒྲིབ་པ་མེད་པ་ཡིས། །མིག་ལྡན་སྐྱེས་བུས་སོ་སོའི་བྱ་བ་བསྒྲུབ། །དེ་དག་བསམ་པ་རྫོགས་པ་ཉི་མའི་མཐུ། །ཀུན་བཟང་ཡངས་པ་དཔལ་ལྡན་ཆོས་ཀྱི་རྗེ། །ལུས་ཅན་ཀུན་དང་དབྱེར་མེད་གཅིག་གྱུར་པ། །བྱང་ཆུབ་སེམས་ཉིད་དབྱེ་བ་མེད་པའི་སྐུས། །མ་ལུས་སྨིན་པར་བྱེད་པ་བླ་མའི་མཐུ། །ཇི་ལྟར་རྒྱ་མཚོ་ཆེན་པོ་རབ་ཟབ་ཅིང༌། །རྒྱ་ཆེ་ཡངས་པར་གྱུར་པ་དེ་ཉིད་ནི། །སྲོག་ཆགས་འབྱུང་པོ་མང་པོའི་གནས་ཡིན་ཞིང༌། །དཔག་མེད་རིན་ཆེན་ཀུན་གྱི་འབྱུང་ཁུངས་ལྟར། །ཟབ་ཅིང་རྒྱ་ཆེ་སྐུ་གསུམ་དབྱེར་མེད་པ། །འགྲོ་བའི་མགོན་པོ་ཆོས་རྗེ་རིན་ཆེན་ཡང༌། །ཕན་དང་བདེ་བ་ཀུན་གྱི་གནས་ཡིན་ཞིང༌། །ཡོན་ཏན་མ་ལུས་ཀུན་གྱི་འབྱུང་ཁུངས་ཡིན། །ཇི་ལྟར་བསྐལ་བའི་མེ་ཆེན་རབ་འབར་བས། །ས་དང་རྒྱ་མཚོ་རི་བོ་མཆོག་རྣམས་ཀྱང༌། །རབ་ཏུ་མཆེད་ཅིང་འབར་བར་གྱུར་ནས་ཀྱང༌། །ཐལ་བའི་ལྷག་མ་ཙམ་ཡང་མ་ལུས་བྱེད། །ཚད་ལྡན་བླ་མའི་ཞབས་ལ་གཏུགས་གྱུར་ཅིང༌། །མོས་གུས་མཆོག་ལྡན་སློབ་མ་དམ་པ་མ་པའི་གསུང་བཞིན་སྒྲུབ་བྱེད་པ། །ཤཱཀྱའི་སྲས་ཀྱི་དགེ་སྦྱོང་རི་ཁྲོད་པས། །ཟབ་ཅིང་རྒྱ་ཆེ་འགྲོ་ལ་ཕན་ཕྱིར་ཞུས། །འདི་བྲིས་དགེ་བའི་རྩ་བ་དམ་པ་དེས། །མཁའ་དང་མཉམ་པའི་འགྲོ་བ་མ་ལུས་པས། །འཇིག་རྟེན་གསུམ་མགོན་མཉམ་མེད་རིན་པོ་ཆེ། །དཔལ་ལྡན་ཕག་མོ་གྲུ་པའི་སྐུ་ཐོབ་ཤོག །འཇིག་རྟེན་གསུམ་གྱི་མགོན་པོ་དཔལ་ལྡན་ཕག་མོ་གྲུ་པའི་རྣམ་པར་ཐར་པ།

ཞུམ་པ་དང་ཡིད་སྐྱོ་བ་སེལ་བར་བྱེད་པའི་བདུད་རྩི་ཞེས་བྱ་བ། ཤཱཀྱའི་སྲས་ཀྱི་དགེ་སྦྱོང༌། སྦྱངས་པའི་ཡོན་ཏན་གྱི་བརྟུལ་ཞུགས་གྱིས་བླ་མ་དམ་པ་མཉེས་པའི་གོ་ཆ་བགོས་པ་སྒོམ་པ་བྱང་ཆུབ་གྲགས་ཀྱིས་ཞུས་པ་རྫོགས་སོ།། །། 

༡༡༨༽ ༄། །ཉམས་ལེན་མི་ཕྱེད་རྡོ་རྗེའི་གསང་ཚིག་བྱང་ཆུབ་གྲགས་པའི་ཞུ་ཆོས།། ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །ཕྱག་འཚལ་ཆོས་རྗེ་འགྲོ་བའི་མགོན། །དཔལ་ལྡན་ཕག་མོ་གྲུ་པ་ཡི། །སྐུ་གསུང་ཐུགས་ལ་རབ་གུས་པས། །རྩེ་གཅིག་སེམས་ཀྱིས་ཕྱག་འཚལ་ལོ། །སྡེ་སྣོད་གསུམ་དང་རྒྱུད་སྡེ་བཞི། །ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་མ་ལུས་ཐམས་ཅད་ཀུན། །དུས་གསུམ་རྒྱལ་བས་གང་གསུངས་པ། །རྡོ་རྗེའི་ཚིག་གིས་མདོར་བསྡུས་ནས། །རྒྱས་པར་བཤད་ཀྱིས་རྒྱལ་བའི་སྲས། །ཉེ་གནས་རྣམས་ཀྱིས་ཉན་པར་གྱིས། །ཚེ་འདིར་དངོས་གྲུབ་མཆོག་འདོད་པས། །མཉན་ནས་ཉམས་སུ་བླང་བར་བྱ། །དུས་གསུམ་རྒྱལ་བ་ཀུན་གྱི་བཀའ། །ཀྱེ་མ་ཀྱེ་ཧོ་ངོ་མཚར་ཆེ། །ཨེ་མ་ཀྱེ་ཧོ་ངོ་མཚར་ཆེ། །རེ་དགའ་རེ་སྐྱིད་ངོ་མཚར་V་དང༌། །བརྟུལ་ཞུགས་གྲུབ་པའི་ཉམས་ལེན་འདིས། །རྒྱལ་སྲས་ཁྱེད་དང་གཞན་རྣམས་དང༌། །ཁམས་གསུམ་སེམས་ཅན་ཐམས་ཅད་ཀྱིས། །མཆོག་གི་དངོས་གྲུབ་ཐོབ་པར་ཤོག །མི་ཕྱེད་རྡོ་རྗེའི་གསང་ཚིག་འདི། །དཔལ་ལྡན་ཕག་མོ་གྲུ་པ་ཡི། །སྐུ་གསུང་ཐུགས་ཀྱི་རིགས་ལས་བྱུང༌། །རྣལ་འབྱོར་དབང་ཕྱུག་ལྡོམ་བུ་པ། །རི་ཁྲོད་གངས་ཁྲོད་ནགས་ཁྲ ༡༡༩༽ ༄། །སྟོན་པའི་གསུང་ལ་གཅེས་པར་འཛིན་པ་མི་ཐུབ་རྡོ་རྗེ་དར་གཞོན་ལ་གནང་བ།། ོག་པའི་སྤྲིན་གྱི་ཁ་དོག་ལ། །བཟང་ངན་སྣ་ཚོགས་ཅིར་ཡང་འཁྲུལ། །འཁྲུལ་པའི་བག་ཆགས་སྣ་ཚོགས་འདི། །བག་ལ་ཉལ་བ་ལྡང་བའི་དུས། །རྣམ་པ་གཉིས་སུ་གནས་པ་འདི། །མཁས་པ་རྣམས་ཀྱིས་རྟོགས་པར་བྱ། །དེ་ལ་ལྡང་ལུགས་དང་པོ་ནི། །ཆགས་དང་སྡང་བའི་ཡུལ་ལ་སོགས། །ནང་གི་བག་ཆགས་གང་ཆེ་ཡི། །ཕྱི་རོལ་རྐྱེན་གྱིས་སད་པར་བྱེད། །དེ་ལ་སྟོན་པ་བཅོམ་ལྡན་གྱིས། །རྐྱེན་གྱིས་ཡོངས་སུ་བསྒྱུར་ཞེས་གསུངས། །ཉོན་མོངས་རྣམ་རྟོག་དེ་ཉིད་ཀྱི། །རྗེས་སུ་འབྲངས་པའི་ལུས་ངག་ཡིད། །བཟང་ངན་འབྲིང་གསུམ་གང་བྱས་རྣམས། །གོང་མའི་རྟོག་པའི་རང་ལུས་ལ། །བདེ་སྡུག་སྣ་ཚོགས་རྣམས་སུ་འགྱུར། །དགའ་དང་མི་དགའ་ཆགས་སྡང་གི

།སྣ་ཚོགས་རྟོག་པའི་རྗེས་འབྲངས་ནས། །ཁམས་གསུམ་འཁོར་བ་སྣ་ཚོགས་སུ། །མུ་མཐའ་མེད་པར་འཁོར་བ་འདི། །བསམ་པ་རྣམ་རྟོག་འཁོར་བ་ལས། །གཞན་པ་ཡོད་མ་མི་སྲིད་པས། །མགོན་པོ་དཔལ་ཆེན་རྫོགས་སངས་རྒྱས། །བཅོམ་ལྡན་ཤཱཀྱ་སེང་གེ་ཡིས། །རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །མི་རྟོག་ཏིང་འཛིན་ལ་གནས་ན། །མཁའ་བཞིན་བྱེད་པ་མེད་པར་མངོན། །མགོན་པོས་དེ་སྐད་གསུངས་པས་ན། །འཁོར་བ་རང་གི་རྣམ་རྟོག་ཡིན། །རྣམ་རྟོག་རྟོགས་པའི་རྣལ་འབྱོར་པ། །རྟོགས་པའི་སྐད་ཅིག་དེ་ཉིད་ལ། །འཁོར་བ་ཆོས་སྐུ་བདེ་ཆེན་དུ། །སྐད་ཅིག་གཅིག་གིས་འགྱུར་བ་ལ། །དུས་རིང་པོ་གཅིག་གིས་ཁ་གཡོས་ལ། །ཁོ་ཐག་རེ་ལྟོས་ཆོད་ལ་ཐོང༌། །ཉོན་མོངས་རྣམ་རྟོག་བག་ལ་ཉལ། །རྐྱེན་གྱིས་ལྡང་བའི་ཚུལ་ལུགས་འདིས། །རྒྱུ་འབྲས་འཁོར་བའི་འཁོར་ལུགས་སུ། །ཇི་ལྟར་འཁོར་བ་བསྟན་པའོ། །གཉིས་པ་དེ་ལས་ལྡོག་པའི་དོན། །ལྡང་བའི་ཚུལ་ལུགས་བསྟན་པ་ནི། །སངས་རྒྱས་རྣམས་དང་སེམས་ཅན་གྱི། །སེམས་ཉིད་རང་བཞིན་རྣམ་དག་འདི། །ལྷུན་གྱིས་གྲུབ་ཅིང་འདུས་མ་བྱས། །ཆེ་ཆུང་བཟང་ངན་མ་མཆིས་པར། །ཐམས་ཅད་ཀུན་ལ་མཉམ་པར་གནས། །དེ་ལྟར་ཡིན་ཡང་མ་རྟོགས་པའི། །ཁམས་གསུམ་འཁོར་བའི་སེམས་ཅན་ལ། །ཉི་མའི་དཀྱིལ་འཁོར་ཇི་བཞིན་དུ། །བཟང་ངན་ཕྱོགས་རིས་མ་མཆིས་པར། །དེ་བཞིན་གཤེགས་པའི་ཐུགས་རྗེ་འཇུག །སངས་རྒྱས་ཐུགས་རྗེས་འཇུག་པའི་ཚུལ། །ཡུལ་དང་གཉིས་སུ་མེད་པ་ཡིས། །ཇི་ལྟར་ག་བུར་ཙན་དན་ལ། །ཉི་མའི་འོད་ཟེར་ཕོག་པའི་ཚེ། །དྲི་ཞིམ་སྤོས་ཀྱི་ངད་ལྡང་བས། །འཕགས་པ་མཉེས་ཤིང་སེམས་ཅན་ཚིམ། །དེ་ལྟར་མ་ཆགས་ཞེ་སྡང་མེད། །གཏི་མུག་མེད་པའི་དྲི་མཆོག་གིས། །འཕགས་པ་ཐམས་ཅད་མཆོད་པ་དང༌། །སེམས་ཅན་ཐམས་ཅད་དགའ་སྐྱེད་ཀྱིས། །ཚིམ་པར་གྱུར་པ་ངོ་མཚར་ཆེ། །ཉི་མ་ཕྱོགས་རིས་མེད་པ་དང༌། །སྤོས་མཆོག་བསམ་པ་མེད་པ་ལས། །དྲི་མཆོག་བཟང་པོ་འབྱུང་བ་འདི། །རིགས་ཀྱིས་ཡིན་པ་ཉིད་དུ་ངེས། །ཇི་ལྟར་ལྕོང་བུ་ཆོལ་པོ་d

ཨུ ,ལ་སེར་པོ་ཐོ་རེ་བ་ལ། །ཉི་མས་གདུངས་པར་གྱུར་པའི་ཚེ། །དེ་ལ་དེ་ཡི་དྲི་འབྱུང་ཞིང༌། །དྲི་གཞན་འབྱུང་བར་མི་འགྱུར་བ། །དེ་བཞིན་འཕགས་པའི་འོད་ཟེར་གྱིས། །བསགས་པ་འབྲིང་པོའི་ཁམས་རྒྱུད་ལ། །བསྐུལ་བར་གྱུར་པ་དེ་འདྲ་བ། །འདི་འང་རིགས་ཀྱིས་ངེས་པ་ཡིན། །ཇི་ལྟར་ཁྱི་རོ་རུལ་པ་ལ། །ཉི་མའི་དཀྱིལ་འཁོར་ཕོག་པའི་ཚེ། །མི་གཙང་དྲི་ང་མནམd དྲི་བྲོ་བ ་པ་ཡིས། །ཐམས་ཅད་སྐྱུག་ལོག་མི་གཙང་བས། །ནད་དང་གནོད་པ་འབྱུང་བ་དང༌། །འགྲོ་བ་མང་པོས་མི་འདོད་པ། །དེ་ལྟར་འཕགས་པའི་ཐུགས་རྗེའི་འོད། །ཉོན་མོངས་གསུམ་གྱི་རིགས་ཅན་དང༌། །ཁྱད་པར་ཞེ་སྡང་རིགས་ཅན་ལ། །གོང་མའི་བྱིན་རླབས་བཞུགས་པའི་ཚེ། །ཤི་འབྲས་འབྱུང་བའི་ཚུལ་ལུགས་འདི། །མཁས་པ་རྣམས་ཀྱིས་ཐུགས་ལ་ཟུངས། །དམ་པ་རྣམས་ཀྱིས་ཞེ་ལ་ཞོགས། །གཅིག་པུར་སྡོད་པའི་རྣལ་འབྱོར་པས། །བླ་མ་མཆོག་ལ་རབ་བཏུད་དེ། །མགོ་རྩ་མ་ལོག་དམ་ཆོས་གཅིག །ཉམས་སུ་བླངས་པར་གྱུར་པ་ན། །བླ་མའི་ཐུགས་དང་རང་གི་སེམས། །གཉིས་མེད་གཅིག་ཏུ་འདྲེས་པའི་ཚེ། །རྡོ་རྗེ་སློབ་དཔོན་བླ་མ་སྟེ། །གལ་ཏེ་ཞེ་སྡང་གཉེན་པོར་ཡང༌། །འགྱུར་རམ་མི་འགྱུར་བརྟག་པར་བྱ། །གལ་ཏེ་གཉེན་པོ་ཡིན་སྲིད་ན། །བློན་པོ་ཆེན་པོའི་གྲོགས་པོ་བཞིན། །འདི་ཡིས་ང་ལ་ངན་པ་ཞིག །ཅིས་ཀྱང་བྱེད་དུ་འོང་སྙམ་པའི། །ཐེ་ཚོམ་བསམ་པ་སྐྱེ་བར་འགྱུར། །རྒྱ་ལ་གལ་ཏེ་རྣལ་འབྱོར་པ། །ལོག་རྟོག་དེ་ཡི་རྗེས་འབྲངས་པ། །ཁྱིམ་བདག་མགོན་མེད་ཟས་སྦྱིན་གྱིས། །ལྷ་རྟེན་བཏུད་པ་ལྟ་བུ་དང༌། །གཞན་ཡང་གནོད་པ་སྣ་ཚོགས་འབྱུང༌། །བླ་མ་དམ་པའི་གདམས་ངག་ལ། །ནན་ཏན་ཆེན་པོས་བསྒོམས་པ་དང༌། །བླ་མའི་བྱིན་རླབས་ཞུགས་གྱུར་ན། །འདིར་མང་སྨོས་པས་ཅི་བྱ་སྟེ། །གཉེན་པོས་སྤང་བྱ་བཅོམ་པ་ཡི། །རིམ་པ་ཇི་ལྟར་ཡོད་པ་བཞིན། །འབྱུང་བ་ཉིད་དུ་ཐེ་ཚོམ་མེད། །སྐྲོད་དང་འཆིང་དང་གནོད་པ་དང༌། །སྨྱོ་དང་བརྒྱལ་དང་འབོག་པ་དང༌། །གསོད་དང་བསྲེག་དང་ཐལ་བ་དང༌། །རུས་པའི་རྣམ་པ་རྗེས་མེད་པ། །རིམ་པར་དབྱེ་བ་མང་པོ་རྣམས། །རྣལ་འབྱོར་པ་ལ་འབྱུང་བར་འགྱུར། །ཨ་ཧོ་དེ་ཚེ་དཔའ་བོ་རྣམས། །ཚད་མེད་སྙིང་རྗེ་ཆེན་པོ་ཡིས། །བརྩེ་ཆེན་མ་མ་ལ་སོགས་པ། །ཁམས་གསུམ་སེམས་ཅན་རྗེས་སུ་གཟུང༌། །རང་གི་ལུས་ངག་ཡིད་གསུམ་ལ། །ལྟོས་པ་མེད་པར་ཕྱདd

རྟག་པར་ ཀྱིས་གཏང༌། །ཆགས་པ་མེད་པ་ཉིད་དུ་བྱ། །ཀུ་སཱ་ལི་ཡི་ཚོགས་གསོག་འདི། །གནད་དུ་ཟབ་པས་གནད་དུ་བསྐྱལ། །མན་ངག་འདི་ཡི་རྗེས་འབྲང་ནས། །ཨ་ནན་ཏ་d བར་མཚམས་མེད་པ་ ཡི་སྦྱོར་བ་ཡིས། །ཀུ་རེ་ཀྱལ་ཀ་མ་མཆིས་པར། །རིང་པོའི་དུས་ལ་མི་ལྟོས་པར། །གཅེས་པ་བཅུ་ཡི་མན་ངག་ལྟར། །ཉམས་སུ་བླངས་པའི་དུས་ཉིད་དུ། །སྦྲུལ་གྱི་པགས་པ་བརྗེས་པ་བཞིན། །ཤན་ཤུན་བྱེ་བྲག་ཕྱེད་པར་ངེས། །རྒྱ་ལ་གལ་ཏེ་རྣལ་འབྱོར་པ། །རྟགས་ཙམ་འཛིན་པའི་རི་ཁྲོད་པ། །ཕར་ངན་བུར་ངན་མེས་པོར་ངན། །གདམས་ངག་མེད་པའི་ལོང་བ་དང༌། །ང་དང་ངར་འཛིན་ཉོན་མོངས་ཀྱི། །དབང་སོང་འཇིག་རྟེན་འདི་པ་རྣམས། །ང་བདག་འཇིག་རྟེན་སོ་ཚིས་རྣམས། །ཉམས་པར་དོགས་པའི་བསམ་པ་ཡིས། །དེ་ཡི་རྗེས་སུ་འབྲངས་པ་ལ། །རང་གི་ལམ་དང་བྲལ་བ་དང༌། །གོང་མའི་བྱིན་རླབས་རྒྱུན་ཆད་པས། །སྐྱབས་མགོན་དཔུང་གཉེན་ཀུན་དང་བྲལ། །རང་གི་བདེན་པའི་ནུས་པ་ཤི། །གདུག་པའི་འདྲེ་ཆེན་ཉལ་བ་ཡི། །མིག་ཏུ་ཤིང་བུ་སུག་སུག་བྱས། །འདི་ལ་མཁའ་འགྲོའི་གཏམ་རྒྱུད་ཡོད། །ཚེ་འདིའི་ཆེ་ཐབས་སྒྲུབ་ལོང་མེད། །གདུག་པའི་ལྷ་འདྲེ་གཏུམ་པོ་ཡིས། །ཤ་ཁྲག་རུས་པ་ཧབ་ཐོབ་བྱེད། །དེ་བས་ལམ་ལ་ནན་ཏན་བྱ། །རང་ཉིད་ཉམས་ལེན་བསྟན་པའོ། །གཞན་རྒྱུད་སྨིན་པར་བྱེད་པ་ཡི། །སློབ་མ་སྐྱོང་བར་འདོད་པའམ། །རང་ལ་ཡོན་ཏན་འབྱུང་འདོད་ན། །གཏམ་ཅོལ་ཐོ་ཅོའི་རྗེས་འབྲངས་ནས། །སྣོད་དང་གང་ཟག་མ་བརྟགས་པར། །སློབ་མ་མང་འདོད་ཆེ་འདོད་ཀྱི། །ལོག་རྟོག་རྨོངས་པ་ཐ་ཆད་རྣམས། །མ་སྨིན་སེམས་ཅན་ཐ་ཆད་ལ། །ཟབ་པའི་གདམས་ངག་བསྟན་གྱུར་ན། །ཉོན་མོངས་དུག་གསུམ་སྟོབས་འཕེལ་ནས། །གོང་དུ་བསྟན་པ་ཇི་བཞིན་དུ། །ཕུང་བར་འགྱུར་བས་དང་པོ་འདིར། །སློབ་མའི་རྒྱུད་རྣམས་སྦྱང་བར་བྱ། །འཆི་བ་མི་རྟག་བསྒོམ་པ་དང༌། །རྒྱུ་འབྲས་ཆོས་ལ་ནན་ཏན་བསྐྱེད། །བྱམས་དང་སྙིང་རྗེ་བྱང་ཆུབ་སེམས། །ཇི་བཞིན་རྒྱུད་ལ་སྐྱེས་པ་དང༌། །སྨིན་པར་བྱེད་པའི་དབང་བསྐུར་ནས། །གྲོལ་བར་བྱེད་པའི་བསྐྱེད་རྫོགས་སྦྱང༌། །འདི་ལ་འཇིག་རྟེན་གསུམ་གྱི་མགོན། །དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །སློབ་དཔོན་འཕགས་པ་ཀླུ་སྒྲུབ་ཀྱི། །རིམ་པ་ལྔ་ཡི་གདམས་ངག་འདི། །དཔལ་ལྡན་ཕག་མོ་གྲུ་པ་ཡིས། །བདག་ཉིད་ཆེན་པོ་དེ་ཉིད་ཀྱི། །ཇི་བཞིན་ཉམས་མྱོང་སྐྱེས་པ་ཡིས། །དགོངས་པ་མཐར་ཐུག་འདི་ཡིན་ཏེ། །དེ་ཡི་རྗེས་སུ་བསླབ་པར་བྱ། །ཡང་དང་ཡང་དུ་བཀའ་སྩལ་གསུ་ངག་བསྟན་པའི་ཚེ། །ག་བུར་ཙན་དན་དྲི་བཞིན་དུ། །སྐྱོན་དག་ཡོན་ཏན་རབ་རྫོགས་པ། །སངས་རྒྱས་ཉིད་ཀྱང་མི་དཀའ་ན། །དངོས་གྲུབ་གཞན་ལྟ་སྨོས་ཅི་དགོས། །རྗེ་བཙུན་ཆེན་པོའི་ཞལ་སྔ་ནས། །ལས་དང་སྐལ་པར་ལྡན་པ་ལ། །བདུད་བཞི་དགྲ་ཡིས་ཚུགས་པར་དཀའ། །དངོས་པོ་གསལ་བར་གསུངས་པ་དང༌། །བདེ་བར་གཤེགས་པའི་གསུང་རབ་ཏུ། །སློབ་དཔོན་སློབ་མ་བརྟག་པ་དང༌། །ས་དང་ལམ་གྱི་རིམ་པ་རྣམས། །འདི་ལས་མེད་པ་ཉིད་དུ་གོ

།དེས་ན་རྗེས་འཇུག་སློབ་མ་ལ། །གཞན་དོན་འདོད་པ་འབྱུང་སྲིད་ན། །རང་བཞིན་ཐོ་ཅོ་མ་བྱེད་པར། །སློབ་མའི་སྣོད་བརྟག་རྒྱུད་སྦྱངས་ནས། །གདམས་ངག་དམ་པ་བསྟན་པར་བྱ། །དེ་ལྟར་བྱས་ན་རང་ཉིད་དང༌། །རང་གི་འཁོར་དུ་གཏོགས་པ་རྣམཔོན་འཕགས་པ་ཀླུ་སྒྲུབ་ལ། །བཞི་ཞེས་གྲགས་ཀྱང་མང་པོ་ལགས། །སློབ་མ་ཁྱི་རོ་རུལ་པ་ཡི། །ཉོན་མོངས་དྲི་ངན་མནམ་པོ་ཡིས། །རང་གཞན་ཕུང་བར་བྱེད་པ་ཡི། །སྦྱང་ཐབས་གེགས་སེལ་བསྟན་པའོ། །ཡང་ཅིག་རབ་གནས་གཟུངས་ཆོག་དང༌། །ཞི་དང་རྒྱས་དང་དབང་དང་དགུག །གསང་སྔགས་ཕྲིན་ལས་ཟབ་མོ་ཡིས། །རང་གཞན་སྨིན་པར་འདོད་པ་རྣམས། །རབ་གནས་གཅིག་པུ་ཉིད་མཚོན་ནས། །ཐམས་ཅད་ཁོང་དུ་ཆུད་པར་བྱ། །རབ་གནས་བྱེད་པའི་གང་ཟག་གིས། །རབ་གནས་བྱ་བའི་བསམ་པ་དང༌། །གསང་སྔགས་ཕྲིན་ལས་བསྒྲུབ་པའི་ཕྱིར། །བསྙེན་པ་ཚད་དུ་བསྐྱལ་བ་ནི། །བླ་མ་རིན་ཆེན་ཡང་ཡང་གསུང༌། །ཐེག་ཆེན་གསང་སྔགས་རྒྱུད་རྣམས་སུ། །བསྙེན་པ་མེད་པའི་ལས་སྦྱོར་གྱིས། །ཚེ་འདིར་དངོས་གྲུབ་མི་འགྲུབ་ཅིང༌། །སྡུག་བསྔལ་ཉེས་པས་གཙེས་པ་དང༌། །ཤ་ཟ་སྲིན་པོས་ཟོས་ནས་ཀྱང༌། །མནར་མེད་དམྱལ་བར་འགྲོ་བར་གསུངས། །དེས་ན་གྲངས་དང་མཚན་མ་ཡི། །བསྙེན་པ་གཞུང་བཞིན་ཚད་དུ་བསྐྱལ། །གསང་སྔགས་བཟླས་པ་བྱ་བའི་ཐབས། །དབང་བསྐུར་མཆོག་གི་རྒྱུད་ཆེན་དུ། །འཇམ་དབྱངས་ཤེས་རབ་ཆེན་པོ་པ། །འཇིག་རྟེན་གསུམ་གྱི་གཉེན་གཅིག་ལ། །གསང་སྔགས་རྡོ་རྗེ་འཛིན་པ་ཡིས། །བསྒྱིངས་པ་ཆེན་པོ་ཆེར་བསྒྱིངས་ཤིང༌། །གསང་སྔགས་མྱུར་དུ་འགྲུབ་པའི་ཐབས། །ནན་ཏན་ཆེན་པོས་བཀའ་སྩལ་པ། །ལུས་དང་ངག་དང་དེ་བཞིན་ཡིད། །གཅིག་ཡིན་གཅིག་ཏུ་ཤེས་པ་ཡིས། །གཅིག་ཏུ་བྱས་ན་མྱུར་དུ་འགྲུབ། །སྟོན་པ་རྡོ་རྗེ་འཛིན་པ་ཡིས། །ནན་ཏན་ཆེན་པོར་གསུངས་པ་འདི། །ཤི་ཕོད་གཅེས་པས་ཉམས་སུ་ལོངས། །སངས་རྒྱས་བརྫུན་ཚིག་མི་གསུང་བ། །བུ་གཅིག་གཅེས་པས་ཉམས་སུ་ལོངས། །དེ་ལྟར་བསྙེན་པ་ཐེམས་པ་ཡིས། །སྒྲུབ་པ་ཉམས་སུ་བླང་བའི་ཚུལ། །རབ་གནས་གཟུངས་ཆོག་ལ་སོགས་པ། །འདི་འདྲའི་ལས་སྦྱོར་དགོས་དོགས་ཡོད། །གསང་སྔགས་ལས་སྦྱོར་བྱེད་པ་ལ། །སྒྲུབ་པ་སྔོན་དུ་འགྲོ་བས་ན། །སྒྲུབ་པ་གོང་གི་བཟླས་པ་བཞིན། །གནད་དུ་བསྐྱལ་བའི་དུས་ཚོད་དུ། །རང་གི་ལས་སྦྱོར་བྱེད་པ་དང༌། །རབ་གནས་ཞུ་བ་བྱུང་བའི་ཚེ། །གསང་སྔགས་ཕྲིན་ལས་བརྩམ་པར་བྱ། །རྟགས་དང་མཚན་མ་ངན་གྱུར་ན། །བསྙེན་སྒྲུབ་གནད་དུ་མ་སོང་བས། །སྔར་བཤད་ཁྱི་རོ་རུལ་པ་ཡི། །ཉེས་པའི་དྲི་མ་སྦྱང་བའི་ཕྱིར། །ང་འབུས་སྒྲུབ་ཆུང་གཅིག་ཅིག་ནས། །རྡོ་རྗེ་གཞོན་ནུའི་རིགས་འཛིན་རྣམས། །སྲིད་པ་རྡོ་རྗེ་གྲུབ་མཛོད་ཅིང༌། །སྲིད་པ་རྡོ་རྗེ་ཕུར་བའི་ལྷ། །ཡེ་ཤེས་ཁྲོ་བོར་གྲུབ་པར་མཛོད། །བཟང་པོ་ཞིག་གིས་དེ་སྐད་གསུངས། །མེད་ཀྱང་རྣལ་འབྱོར་སྒྲུབ་པ་པོ། །ཕྱི་སྣོད་ནང་བཅུད་སྣང་སྲིད་ཀུན། །རང་གི་ལྷག་པའི་ལྷ་ཉིད་དམ། །ཉེ་བར་མཁོ་ཞིང་འཇེབས་d

ཡིད་དུ་འོང་བ་ པའི་ལྷ། །རྣམ་པ་སྣ་ཚོགས་ཉིད་དུ་སྒྲུབ། །འདི་ལྟར་བསྒྲུབ་པའི་རྣལ་འབྱོར་པས། །ཁྱི་རོ་རུལ་པའི་དྲི་ངན་རྣམས། །ཙན་དན་ག་བུར་དྲི་མཆོག་ཏུ། །འགྱུར་བ་ཉིད་དུ་ཐེ་ཚོམ་མེད། །འདི་ལ་དགོངས་ནས་ཧེ་རུས་ཀས། །བླ་མེད་ཐེག་པའི་རྒྱུད་རྣམས་སུ། །ཁྱི་རོ་རུལ་པ་དེ་ཉིད་ལ། །སྒྲོན་མ་བདུད་རྩིར་གང་གསུངས་པ། །རྒྱུད་ཚོད་རིམ་པས་ཕྱེ་བ་ཡིན། །ཐབས་དང་སྟོབས་དང་ཤེས་རབ་དང༌། །དམ་ཚིག་མན་ངག་མེད་པ་ཡི། །ཐོ་ཅོ་ཕོ་རྒོད་ནོར་ཚོལ་རྣམས། །མིག་ནས་ལྕགས་ཕྱེ་འཐུལ་ན་ཡང༌། །མཁས་བདོ་བཙུན་བདོ་བཟང་བདོ་ལ། །ཞལ་ཤངས་ལྡོག་པ་གན་ན་ཡོད། །ཕུང་འདྲེར་སོང་བ་མང་པོ་མཐོང༌། །ལར་བདག་ཀྱང་མཁས་པ་མ་ལགས་ཏེ། །གྲོགས་ཀྱང་བློ་དང་མི་ལྡན་པ། །མཐོང་བ་ལྦ་ཅན་སྔོ་འཁྲུ་ལགས། །སྒྲུབ་པ་གནད་དུ་སྐྱོལ་བའི་མིས། །ལས་ལ་སྦྱོར་བའི་མན་ངག་རྣམས། །སོ་སོར་མན་ངག་ཇི་བཞིན་དུ། །ཉམས་སུ་བླངས་པས་གཅིག་ཏུ་མཆི། །བཀྲ་ཤིས་བདེ་ལེགས་ཐམས་ཅད་འོང༌། །བསྙེན་སྒྲུབ་བྱ་ལུགས་ཐ་དད་ཀྱང༌། །སྒྲུབ་པ་འདི་ལྟར་སྨོན་པ་འདི། །ཁ་སྣ་ལྡོག་པ་འཕངས་པས་ན། །ནན་ཏན་ཆེན་པོར་སྨྲས་པ་ཡིན། །ཡང་ཅིག་བླ་མ་རྗེ་བཙུན་པ། །ང་འདྲ་ཉོན་མོངས་ཞེ་སྡང་ཅན། །དཔེ་མེད་སྒོམ་ཆེན་བཟང་པོ་ཞིག །གཅིག་གམ་ཡང་ན་མང་ཡང་རུང༌། །ཡུལ་ཕྱོགས་འཁྲུགས་པ་སློངས་པ་ཡི། །ཞེ་སྡང་ཅན་ལ་ཆགས་པ་འམ། །ཆགས་དང་རྗེས་སུ་འབྲེལ་པ་ཡི། །ལུས་ངག་ཡིད་གསུམ་བྱ་བྱེད་ལ། །ལས་ཞེས་སྟོན་པས་གསུངས་པ་ཡིན། །སྲེད་ལེན་གཉིས་ཀྱི་མཚམས་སྦྱར་བ། །ཞེ་སྡང་རང་ལ་འཕོས་ནས་འོང༌། །འདི་ཡི་དུས་སུ་སྙིང་རུས་ཀྱིས། །གོམས་པ་གང་ཆེའི་དམ་ཆོས་ཀྱིས། །གནད་དུ་བསྣུན་ནས་བཟློག་པའམ། །ཡང་ན་སྟོན་པ་བླ་མ་ཡིས། །གནས་དང་གྲོགས་དང་རྫས་རྣམས་དང༌། །བསམ་ངན་ཉེས་པའི་དྲི་མ་ཡི། །གྲིབ་རྣམས་སྤང་བར་གང་གསུངས་པ། །འབྲེལ་བའི་ཐབས་ལ་ནན་ཏན་བསྐྱེད། །ཡང་ན་སྟོན་པ་བླ་མ་ཡིས། །མདོ་རྒྱུད་བསམ་གྱིས་མི་ཁྱབ་ཅིང༌། །མན་ངག་བསམ་གྱིས་མི་ཁྱབ་པའི། །ཐབས་དང་ཤེས་རབ་སྦྱོར་བས་བཟློག

།ཡང་ན་སྐྱོབ་པ་འགྲོ་བའི་མགོན། །སྐྱོབ་པ་བདེ་གཤེགས་མི་འཁྲུགས་པ། །རང་དང་སེམས་ཅན་ཐམས་ཅད་ཀྱི། །ཉོན་མོངས་ཞེ་སྡང་ལ་སོགས་པའི། །ཉེས་པ་སྦྱང་བར་བྱ་བའི་ཕྱིར། །ཐུགས་བསྐྱེད་བྱང་ཆུབ་སངས་རྒྱས་པ། །དྲན་པ་ཙམ་གྱིས་ཞེ་སྡང་ཚོགས། །རྣམ་དག་བྱང་ཆུབ་སངས་རྒྱ་བ། །མགོན་པོ་བླ་མ་དེ་བཞིན་གཤེགས། །སྙིང་གི་དབུས་སུ་བསྒོམ་པར་བྱ། །བསྒོམ་པར་མི་བྱ་གོམས་པར་བྱ། །གོམས་པར་མི་བྱ་ངེས་པར་བྱ། །ལེ་ལོ་ཀུ་རེ་ཀྱལ་ཀ་དང༌། །རྣམ་གཞག་ཙམ་པོར་མ་སོང་ན། །ཆགས་དང་སྲེད་ལེན་ལས་བྱུང་བ། །རྐྱེན་ལས་སྐྱེས་པའི་ཞེ་སྡང་རྣམས། །ཇི་ལྟར་ཆུ་ལ་ཆུ་བཞག་དང༌། །ཇི་ལྟར་མར་ལ་མར་བཞག་ལྟར། །བཅོམ་ལྡན་འདས་ཀྱིས་བཅོམ་ནས་མཆི། །ཡང་ཅིག་རང་ལ་ཀུ་རེ་ཞུ། །འབྲུག་ལོ་དཔྱིད་ཟླ་འབྲིང་པོ་ཡི། །ཉི་ཤུ་གསུམ་གྱི་ཐོ་རངས་ལས། །རང་ལ་ཉེ་ཞིང་བརྩེ་བ་ལ། །ངེས་པར་དགྲ་ཡི་འདུ་ཤེས་སྐྱེས། །གསོད་གཅོད་འདོད་པའི་བསམ་པ་བྱུང༌། །འཐད་པ་བྱེད་པ་གཅིག་ཀྱང་མེད། །ང་ལ་འདི་བྱུང་ཡུས་ཀྱིས་བརྣངས། །མཚམས་ལས་འདས་ན་སྨྱོ་སྨྱོ་འདྲ། །དུས་དེར་ཚོགས་དཔོན་ཕྱེ་གཏོར་འགོམས། །ཨེ་མ་བླ་མ་རྗེ་བཙུན་པ། །འགྲོ་བའི་མིག་རྟེན་འདྲེན་པ་ཁྱོད། །འདི་ལྟར་མ་མཛད་འདི་ལྟར་མཛོད། །རྩ་ན་འཁོར་བའི་ཉེ་གནས་དང༌། །གདུང་རྒྱུད་འཛིན་པའི་སློབ་མ་དང༌། །སྟོན་པའི་དཀོན་མཆོག་དགེ་འདུན་གྱིས། །གནོད་པ་གདམས་ངག་སྟོན་སྙིང་འདོད། །མཚན་མོ་ནམ་ལངས་མ་ཁོམ་པའི། །ཙབ་ཙབ་ཏུང་ཏུང་ཕན་སེམས་སྐྱེས། །ཇི་ཙམ་འགྲང་ཅིག་ཟོས་པ་དང༌། །བསམ་པ་དེ་ཡང་མི་གདའ་སྟེ། །ཐ་མལ་ཆེན་པོར་ཕྱལ་གྱིས་ཐལ། །ལར་གྱི་བུ་གཅིག་གཅེས་སེ་ཀུན། །ང་ཡི་འདི་འདྲར་མ་ཟད་ཀྱིས། །ཁྱེད་ཀྱང་འདི་འདྲ་ཡོང་དོགས་ཡོད། །འཇིག་རྟེན་མགོན་པོའི་ཞལ་སྔ་ནས། །མཐོ་དམན་གང་དང་འགྲོགས་ན་ཡང༌། །ཅིས་ཀྱང་གནོད་པ་བྱེད་ངེས་སུ། །བསམ་པར་མི་བྱ་བཀའ་སྩལ་གསུངས། །ཉེས་ཚོགས་ཉོན་མོངས་རྣམ་རྟོག་ནི། །སྣ་ཚོགས་བསམ་གྱིས་མི་ཁྱབ་པས། །གཉེན་པོ་བསམ་གྱིས་མི་ཁྱབ་པའི། །གདམས་ངག་མང་པོ་གསུངས་པ་རྣམས། །ངན་རྟོག་གཉེན་པོ་བཟང་རྟོག་ཡིན། །སྟོན་པའི་དམ་ཆོས་རིན་ཆེན་ཡིན། །ཐབས་ལ་མཁས་པའི་ཞགས་པ་ཡིན། །ཐུགས་རྗེས་འདྲེན་པའི་ལྕགས་ཀྱུ་ཡིན། །འཇིག་རྟེན་ཀུན་རྫོབ་བདེན་པ་ཡིན། །དོན་གྱིས་མི་རྟག་བསླུ་བ་ཡིན། །མཁོ་བའི་དུས་སུ་ཉམས་ལེན་བྱ། །ཕལ་ཆེར་བདེ་ཆེན་དབྱིངས་སུ་ཉལ། །སེམས་ཉིད་ལྷན་སྐྱེས་འདུས་མ་བྱས། །འདུས་མ་བྱས་ལ་འཕོ་འགྱུར་མེད། །རྟག་ཅིང་འཕོ་འགྱུར་མེད་པ་ཡི། །རང་ུས་དང་སྲོག་ལྟར་གཅེས་པར་བྱེད། །ཤཱཀྱ་སེང་གེའི་བསྟན་པ་ལ། །འཕགས་པའི་དགེ་འདུན་མཚོ་བཞིན་དུ། །སྟོན་པའི་གསུང་ལ་གཅེས་འཛིན་པ། །ཤཱཀྱའི་དགེ་སྦྱོང་དར་གཞོན་གྱིས། །ཀུན་ལ་ཕན་པའི་དོན་དུ་ཞུས། །འཇིག་རྟེན་གསུམ་གྱི་མགོན་པོ་བླ་མ་རིན་པོ་ཆེའི་བྱིན་རླབས་ལས་བྱུང་བ།

གཞན་གྱི་མི་ཐུབ་པའི་རྡོ་རྗེ་ཞེས་བྱ་བ། ཤཱཀྱའི་སྲས་ཀྱི་དགེ་སྦྱོང་དར་མ་གཞོན་ནུས་ལེགས་པར་ཞུས་པ་རྫོགས་སོ།། །། 

༡༢༠༽ ༄། །བྱ་བའི་རིམ་པ་རིན་ཆེན་སྙིང་པོ་དགེ་སྦྱོང་དར་མ་རིན་ཆེན་གྱི་ཞུ་ཆོས།། ས་འབྲི་བར་བྱ། །ཨེ་མ་རང་ཉིད་རང་ལ་ཡིད་ཆེས་མི་སྐྱེ་ན། །སུ་ཞིག་གཞན་ལ་ཡིད་ཆེས་སྐྱེ་བར་འགྱུར། །རང་གི་རང་ལ་བློ་གཏོད་མི་ཕོད་ན། །སུ་ཞིག་གཞན་ལ་བློ་གཏོད་ཕོད་དུ་རེ། །རྟོག་པ་སྔ་ཕྱི་མཐུན་པ་མི་སྲིད་ན། །མཐོ་དམན་གང་དང་བདག་ཅག་མཐུན་པར་བྱེད། །སྡིག་སྡུག་གཏམ་གྱིས་བསྡུས་པའི་ཚེ་འདིས་ཀྱང༌། །འགྲོ་བའི་མི་ལ་མ་ཕན་མི་སྟོངས་ཏེ། །ཁྱོད་ཀྱི་ཉེ་དྲུང་བླ་མ་ང་ཡིན་ཞིང༌། །སྲོག་ལ་མ་བལྟས་རྟག་ཏུ་འབད་ན་ཡང༌། །ཞེ་འདོད་ཅིག་གམ་ཕྲ་མ་ཚིག་གཅིག་གིས། །འབྲལ་ཞིང་སྤོང་བ་ཁྱོད་ཀྱིས་མ་ཤེས་སམ། །ཐུབ་པས་གསུངས་པའི་དམ་ཆོས་རིན་ཆེན་ལ། །གཡོ་སྒྱུ་མེད་པར་ཉམས་ལེན་བྱས་གྱུར་ན། །བསྟན་པ་མཛེས་པའི་རྒྱVམེད་པ་རྣམས། །ལྷུན་གྱིས་གྲུབ་པ་འགྲུབ་པའི་དུས་ཚོད་འདིར། །ལུས་དང་སྲོག་ལ་མི་སྙན་བརྗོད་པ་ཡིས། །གོ་ཆ་ཆུང་ཞིང་སྒྱིད་ལུག་མི་བྱ་སྟེ། །སྲོག་ལ་མི་བལྟ་བརྟུལ་ཞུགས་ཆེན་པོ་ཡིས། །བླ་མ་དཀོན་མཆོག་གསུམ་གྱི་ཞབས་ཏོག་བསྒྲུབ། །དཔག་མེད་དོན་ཆེན་བསྒྲུབ་པར་བྱེད་པ་ལ། །འདོད་ཆགས་ཞེ་སྡང་གཏི་མུག་དུག་གསུམ་དང༌། །བྱ་དང་བྱ་བ་མ་ཡིན་མི་ཤེས་སྤང༌། །རང་ལ་གཞན་གྱིས་རྫས་དང་ཡོ་བྱད་ཀྱི། །དངོས་པོ་ཆེ་འམ་ཡང་ན་ཆུང་ཡང་རུང༌། །ལེགས་པར་བྱས་སམ་ཡང་ན་མ་བྱས་པ། །འདོད་པའི་རྗེས་སུ་ནམ་ཡང་འབྲང་མི་བྱ། །གསོད་དང་གཅོད་དང་རྡེག་དང་མཚོན་གྱིས་འདེབས། །ཚིག་ངན་རྒྱ་མཚོ་གཤེ་དང་སྐུར་ལ་སོགས། །རང་ལ་ཉེས་པ་སྣ་ཚོགས་བསྒྲུབ་ན་ཡང༌། །ཁྲོ་བ་མེད་ཅིང་དེས་པ་པར་འགྱུར། །གྲོགས་ངན་བསྟེན་པར་མ་བྱེད་རྒྱལ་བའི་སྲས། །དད་པ་མེད་ཅིང་ཆོས་ལ་སྡང་བ་དང༌། །ཉོན་མོངས་དུག་རྒྱས་གཤེད་མ་ལྟ་བུ་ཡི། །གོ་ཆོད་བློ་གཏད་སྙིང་བཞག་བྱེད་ན་ཡང༌། །དུག་སྦྲུལ་ཁྲོས་པ་ལྟ་བུར་ཕུང་བར་འགྱུར། །མཐོ་དམན་སྣ་ཚོགས་ལས་ལ་འཇུག་པའི་ཚེ། །སློབ་དཔོན་གསུང་དང་བརྩེ་བའི་གསུང་ཡིན་ཡང༌། །ལེགས་པར་བརྟག་ནས་དཔྱད་ཅིང་མ་བྱས་ན། །རང་ཉིད་ཕྱོགས་དང་བཅས་པ་ཕུང་འགྱུར་བས། །བརྟག་དཔྱད་ལེགས་པར་བྱས་ནས་བྱ་བ་བསྒྲུབ། །རྒྱལ་པོ་གཏུམ་པོ་རྣམས་དང་འདྲ་བ་ཡིན། །བརྗེད་ངས་བློ་ལ་ཧེ་རུ་ཀ་སོགས་ཀྱི། །སངས་རྒྱས་རྣམས་ཀྱིས་བྱིན་གྱིས་རློབ་མི་མཛད། །ཁམས་གསུམ་སེམས་ཅན་ཐམས་ཅད་བསད་པ་བས། །དྲན་པ་ཉམས་པར་འགྱུར་པ་སྡིག་པ་ཆེ། །འཇིག་རྟེན་པ་དང་འཇིག་རྟེན་འདས་པ་ལས། །བྱ་བ་ཐམས་ཅད་དྲན་པས་བསྒྲུབ་པར་ངེས། །ལེགས་པར་བརྟག་ནས་བྱ་བ་བྱེད་པ་ནི། །ང་ཡི་སྲས་ཞེས་བཅོམ་ལྡན་འདས་ཀྱིས་གསུང༌། །འདིར་མང་སྨོས་པས་དགོས་པ་ཅི་ཡོད་དེ། །མཚན་ཉིད་ལྡན་པའི་བླ་མ་དམ་པ་ནི། །ཀུན་མཁྱེན་ཉིད་ཡིན་ཞེ་འདོད་མེད་པའི་ཕྱིར། །དེས་གསུངས་ཚིག་ལ་ནན་ཏན་ཆེན་པོ་ཡིས། །ལེགས་པར་བརྟགས་ནས་འབད་པས་ཉམས་སུ་བླངས། །ཚད་མར་གྱུར་པ་སངས་རྒྱས་ཉིད་ཡིན་ཏེ། །དེ་ཡི་གསུང་ལ་གཅེས་སྤྲས་ཆེན་པོ་བྱ། །བྱ་དང་བྱ་བ་མ་ཡིན་ཤེས་པ་ནི། །དགག་དང་སྒྲུབ་པའི་བསླབ་པར་སངས་རྒྱས་གསུངས། །ཇི་ལྟར་ཡིན་པ་ཁྱོད་ཀྱིས་བསྒྲུབ་པར་མཛོད། །དད་པས་བླ་མའི་ཞབས་ཀྱི་པVོ་ལ། །ཡུན་རིང་བསྟེན་ཅིང་གཏུགས་པར་གྱུར་པ་ཡིས། །ཚོགས་གཉིས་རྒྱ་ཆེན་བསགས་པར་གྱུར་པ་ཡི། །ཤཱཀྱའི་དགེ་སྦྱོང་དར་མ་རྒྱལ་མཚན་གྱིས། །མཉེས་པར་བྱས་ནས་ཆོས་འདི་ཞུས་པ་ཡིན། །འདི་བྲིས་དགེ་བའི་རྩ་བ་གང་ཡིན་དེས། །བདག་དང་འགྲོ་བ་མ་ལུས་ཐམས་ཅད་ཀུན། །མཉམ་མེད་བླ་མ་མཆོག་དང་མི་འབྲལ་ཞིང༌། །སྐུ་གསུང་ཐུགས་ཀྱི་དགོངས་པ་རྫོགས་པར་ཤོག

།བྱ་བ་ཉམས་སུ་བླང་བའི་རིམ་པ་རིན་ཆེན་སྙིང་པོ་ཞེས་བྱ་བ། བླ་མ་དམ་པའི་ཞབས་ཀྱི་པV ༡༢༡༽ ༄། །ཟབ་པ་དང་རྒྱ་ཆེའི་གདམས་པ་དབྱེར་མེད་བྱང་ཆུབ་སེམས་ཞེས་བྱ་བ།། ཨོཾ་སྭསྟི། བླ་མ་དམ་པའི་ཞབས་ལ་འདུད། །ནམ་མཁའ་མཉམ་པའི་སེམས་ཅན་ལ། །བྱམས་པ་སྙིང་རྗེ་བྱང་ཆུབ་སེམས། །སྙིང་ནས་རྒྱུད་ལ་བསྐྱེད་པ་དང༌། །བསྐྱེད་པ་སྐྱེས་པར་གྱུར་པ་ཡིས། །ལུས་ངག་ཡིད་གསུམ་བྱ་བ་རྣམས། །བྱང་ཆུབ་སེམས་དང་དབྱེར་མེད་པར། །སེམས་ཅན་ཁམས་རྣམས་མ་ལུས་པ། །བདེ་ཞིང་སྡུག་བསྔལ་བྲལ་བ་དང༌། །རྫོགས་པའི་བྱང་ཆུབ་ཐོབ་བྱེད་པ། །ངོ་མཚར་རྨད་དུ་བྱུང་བའི་ཆོས། །རྒྱ་ཆེ་བ་ཞེས་གྲགས་པ་ཡིན། །དེ་ཉིད་གདོད་ནས་མ་སྐྱེས་པ། །རང་སེམས་རྡོ་རྗེ་འདུས་མ་བྱས། །སྨྲ་བསམ་ཤེས་བརྗོད་ཡུལ་ལས་འདས། །བློ་ཡིས་དཔག་པར་མ་ནུས་པས། །ཤིན་ཏུ་ཟབ་ཅེས་བྱ་བ་ཡིན། །ཟབ་དང་རྒྱ་ཆེའི་གདམས་ངག་འདི། །ཁྱེད་ཀྱིས་ཉམས་སུ་བླང་བར་ཞུ། །ཇི་ལྟར་བྱ་བའི་འདུན་མ་རྣམས། །ཟབ་དང་རྒྱ་ཆེའི་ཆོས་ལ་འདྲི། །ཆོས་དང་མཐུན་པའི་འདུན་མ་དེ། །ཇི་ལྟར་བྱས་ཀྱང་བདེ་མོར་མཆི། །ཁྱེད་ཀྱི་རིན་ཆེན་གསེར་ཕྱེ་དེ། །བདག་ལ་ཤིན་ཏུ་ཐུགས་ལ་བཏགས། །རྫོགས་སོ།། །། ༡༢༢༽ ༄། །ཐག་ཆོད་གསུམ་གྱི་གདམས་ངག་དགེ་བཤེས་ཤེས་རབ་གྲགས་ལ་སྤྲིངས་པ།། ཨོཾ་སྭསྟི། སེམས་ཉིད་འོད་གསལ་འདུས་མ་བྱས། །མཐའ་བརྒྱད་ཉེས་པའི་སྐྱོན་བྲལ་བ། །འཁོར་འདས་ཀུན་གྱི་གཉེན་གཅིག་པུ། །བླ་མ་རིན་ཆེན་དཔལ་ལ་འདུད། །རང་གཞན་ཐམས་ཅད་ཀྱི་དོན་ནོར་བུ་རིན་པོ་ཆེ། དབང་གི་རྒྱལ་པོ་ལྟ་བུར་འབྱུང་བར་འདོད་པའི་རྟེན་གྱི་གང་ཟག་རྣམས་ཀྱིས། འཁོར་བ་དང་མྱ་ངན་ལས་འདས་པ་ཐམས་ཅད་ཀྱི་འབབ་ས། ལུས་ངག་ཡིད་གསུམ་གྱི་བྱ་བྱེད་ཐམས་ཅད་ཀྱི་གྲོལ་ས། བྱམས་པ་དང་སྙིང་རྗེ་བྱང་ཆུབ་ཀྱི་སེམས་མཐར་ཕྱིན་པར་བྱེད་པའི་བདག་པོ། སེམས་ཉིད་རང་བྱུང་ཆེན་པོ་ཅིར་མི་མཛད། ལྷུན་གྱིས་གྲུབ་པའི་མངའ་བདག་རྒྱལ་པོ་ཆེན་པོ་འདིའི་བཀའ་ལས་སྤུའི་རྩེ་མོ་ཙམ་ཞིག་འདས་ཀྱང༌།

ཐོག་མར་བར་དང་ཐ་མར་མི་དགེ་བ་འཁོར་བའི་ཆད་པས་འཕོག་པར་སྣང་སྟེ། ཁྱེད་ཀྱིས་འགྲོ་བ་ཐམས་ཅད་སྨིན་པ་དང་གྲོལ་བར་བྱེད་པ་ཡང་འདི་ཡོད་ན་ཡོད། མེད་ན་མེད། གཡག་ཤི་བྲེང་ཆད་ཀྱི་བསམ་པ་དྲག་པོ་གཅིག་པུ་གཅིག་ལ་ཤེས་པ་འཆུམས་པས་བསྒྲུབ་པར་མི་བྱ་སྟེ། དེ་བྱས་ན་རྒྱལ་པོ་ལ་འཁུས་པའི་བྱ་བ་རླབས་པོ་ཆེ་འབངས་ཕྲ་མོས་མི་འགྲུབ་དང་འདྲ་བར་འགྲུབ་མི་སྲིད་པ་དང༌། ཡིད་ཆད་པ་དང༌། སྒྱིད་ལུག་པ་དང༌། སེམས་ཞུམ་པ་དང༌། བརྩོན་འགྲུས་གཏོང་བ་དང༌། ཕྱིར་ལྡོག་པར་འགྱུར་བས་ཐམས་ཅད་ཀུན་ཏུ་བཟང་པོ་ནམ་མཁའི་ངང་དུ་གཉིས་སུ་མེད་པར་རྣམ་པར་གྲོལ་བར་རྒྱུན་ཆད་མེད་པར་གོམས་པར་བྱ་བ་དང་པོའི་བློ་བཅད། ཐག་ཆོད་དང་པོའོ། །འགྲོ་བ་ལ་ཕན་པ་དང་བདེ་བར་བྱེད་པ་དེ་ཡང༌། ཆོས་རིན་པོ་ཆེ་ཁོ་ནས་ཡིན་གྱི། ཆོས་མ་ཡིན་པ་མ་ཡིན་པས། སྦྱོར་བ་བྱང་ཆུབ་མཆོག་ཏུ་སེམས་བསྐྱེད་པའི་རྗེས་སུ་འབྲངས་ནས། བསྙེན་གནས་ཀྱི་སྡོམ་པ་ལན་གཅིག་བླངས་པ་དང༌། དགེ་བསྙེན་སྣ་གཅིག་ཙམ་དང༌། ཡི་གེ་དྲུག་པ་ཚར་གཅིག་ཙམ་དང༌། བཅུ་ཆོས་གསུམ་ཆོས་ཀྱི་མན་ངག་གི་གནད་སེ་གོལ་གཏོགས་པ་ཙམ་རེ་རེས་ཉམས་སུ་བླངས་ཤིང༌། དེ་ལ་དགའ་བ་དང༌། སྤྲོ་བ་དང༌། རྗེས་སུ་འཇུག་པར་བྱེད་པ། གཅིག་པུ་གཅིག་གི་བསོད་ནམས་ཀྱང༌། འཛམ་བུ་གླིང་པའི་སེམས་ཅན་ཐམས་ཅད་དུས་གཅིག་ཏུ་འཆི་བའི་སྲོག་ལས་ཐར་བ་བྱས་པ་བས། བྱེ་བ་ཁྲག་ཁྲིག་བརྒྱ་སྟོང་གི་ཆར་ཡང་མི་ཕོད་པར། ཁོང་དུ་ཆུད་པར་བྱ་སྟེ། དེ་ལྟར་ཡང༌། བཅོམ་ལྡན་འདས་ཀྱིས། འཕགས་པ་རྟོགས་པ་ཆེན་པོ་ཡོངས་སུ་རྒྱས་པའི་མདོ་ལས། ཐང་གཅིག་བསམ་གཏན་ཐུན་བཞུགས་ན། །ཁམས་གསུམ་གང་བའི་སེམས་ཅན་ལ། །སྲོག་བྱིན་བས་ནི་འདི་དོན་ཆེ། །ཞེས་གསུངས་པས། སེམས་ཅན་ཐམས་ཅད་ཀྱི་དོན་ཆོས་རིན་པོ་ཆེས་གྲོལ་བ་དང་སྨིན་པ་བྱའོ། །དེ་ཡང་མཐིལ་དུ་བྱ་བ་ནི། སྒྲུབ་པ་སྙིང་པོར་བྱེད་པ་རྣམས་ཀྱི་ཆོས་དུས་ལས་མི་འདའ་བ་དང༌། ཕྱི་ཤོལ་མེད་པ་དང༌།

རྗེས་སུ་ཆགས་པ་དང༌། ཁོང་ཁྲོ་བས་ཟིལ་གྱིས་མ་ནོན་པར་སྙིང་དང་འདྲ་བར་བསྐྱང་བར་བྱ་ཞིང༌། གཞན་ཞོར་ལ་ཤུགས་འབྱུང་དུ་ཤེས་པར་བྱ་བ་ནི། བླ་མ་རིན་པོ་ཆེའི་ཞལ་སྔ་ནས། གཞན་ཕན་ཞེན་མེད་སྙིང་རྗེ་འདི། །ཐབས་ཀྱི་མཆོག་ཏུ་བཙིར་གྱིས་ཟུངས། །ཞེས་གསུངས་པ་ནི་ངེས་པའོ། །ཐག་ཆོད་གཉིས་པའོ། །གསུམ་པའི་ཐག་ཆོད་ནི། ཡུལ་རིས་དང་རྒྱལ་ཁམས་གར་འདུག་ཀྱང་ཡུལ་དེ་ན་ཁ་སྨྲས་དང༌། འཐབ་མོ་དང་འཁྲུགས་པ་ཆེན་པོ་མེད་པའི་ཡུལ་མི་སྲིད་པས། ཚན་གཅིག་ཡུན་རིང་པོ་ནས་སྡུག་པ་ཕོངས་པ་དང༌། ཞེན་པར་གྱུར་པས་སྡུམ་པར་འདོད། ཚན་གཅིག་རྒྱལ་ལ་བྱུང་སུ་སོང་བས་ད་གཟོད་ཕམ་པར་དགོས་པས་སྡུམ་པར་འདོད། ཁ་ཅིག་རང་ཕམ་པོར་གྱུར་ནས་སློབ་དཔོན་རིན་པོ་ཆེ་ལ་བར་གཡོན་དང་སྡུམ་ཞུས་ནས། སྡུམ་འོག་དེར་ཕུང་ཅིག་ཅི་ཙུག་ཏུ་འགྲུབ་སྙམ་པའི་བསམ་པས་སྡུམ་ཞུ། ཁ་ཅིག་ཤི་བར་གྱུར་ཀྱང་ང་སྡུམ་མི་བྱེད། ཕམ་གྱོང་ང་ལ་ཆེ་བས་འདིའི་བློ་ཕུགས་ཅིག་བརྟག་ལ། སྡུམ་བྱེད་པ་འདྲ་ན་ས་ཁ་འདིར་མི་གནས་པར་བྱའོ་སྙམ་པའི་བསམ་པས་སྡུམ་ཞུ་བ་འོང༌། དེའི་དུས་སུ་ཕོ་ཚོད་མེད་པའི་རྟེན་གྱི་གང་ཟག་ཁ་ཅིག་གིས། ད་ཡོད་གླགས་ཅིག་ཆེ་བར་འདུག སྡུམ་འདི་བྱ་དགོས་སྙམ་ནས། ལུས་ངག་ཡིད་གསུམ། ཟས་སྙིང་ནོར་གསུམ། ཁྲེལ་སྡིག་གཏམ་གསུམ། གཡོ་སྒྱུ་ཟོལ་གསུམ། ཐབས་བློ་ཤེས་གསུམ་གྱིས། འབད་པ་སྣ་ཚོགས་བྱས་ཀྱང༌། སྔོན་རྒྱུ་ཕྱིན་ཅི་ལོག་ཏུ་བསགས་པའི་ལས་ཀྱི་འབྲས་བུ་རྣམ་པར་སྨིན་པ། སངས་རྒྱས་ཀྱི་མཐུས་ཀྱང་བྱ་བའི་ཐབས་སྤུ་ས་ལེའི་འདབ་མ་ཙམ་ཡང་མི་རྙེད་པ་ལ། ངེད་ཀྱིས་པྲད་པྲད་མང་པོ་བྱས་པས་ཕན་པ་མ་ཡིན་ཏེ། རང་ཉིད་གཅིག་པུ་གཉིས་སུ་མེད་པར་དབེན་པའི་གནས་སུ་སྐུ་མཚམས་དམ་པོར་བཅད་ནས། དཀོན་མཆོག་གསུམ་དང་བྱང་ཆུབ་སེམས། །ཆོས་ཉིད་རང་བཞིན་རྣམ་དག་དང༌། །རིགས་སྔགས་གསང་སྔགས་སྙིང་པོ་དང༌། །ཕྱག་རྒྱ་བདེན་པའི་བྱིན་རླབས་འདིས། །སྣང་བ་དབང་དུ་བསྒྱུར་བ་འདི། །སྣང་བ་རང་སེམས་རྟེན་འབྲེལ་གྱིས། །བསླུ་བ་མེད་པ་ངོ་མཚར་ཆེ། །རྣལ་འབྱོར་དབང་ཕྱུག་ཆེན་པོ་རྣམས། །སོ་སོ་རང་ལ་མྱོང་བ་ཡོད། །ཆོས་ཀྱི་རྒྱལ་པོ་ས་ཡི་བདག

།མི་དབང་ངམ་ཤོད་བཞུགས་པ་རྣམས། །འཇིག་རྟེན་མགོན་པོ་རིན་ཆེན་དང༌། །གནས་དུས་ལས་ཀྱིས་མ་བསྐལ་བ། །གདན་ས་རིན་པོ་ཆེ་ཡི་བདག །བུ་སློབ་རྣམས་ཀྱི་ཡབ་དང་ཡུམ། །འཁྲུགས་པ་ཤེས་པ་མ་བཟོད་པས། །ལུས་སྲོག་གྲྭ་པ་ཟས་ནོར་དང༌། །བདེ་སྐྱིད་གང་ལའང་མ་བལྟས་ནས། །ཡུན་རིང་འབད་པ་ད་པ་བས། །སྒམ་པོ་ཡང་དགོན་ཟངས་ཟླུམ་དུ། །སྒྲུབ་པ་སྙིང་པོར་བྱེད་པའི་ཚེ། །གྲོང་པས་བསྡུས་པའི་ཕྱེ་ཕུད་ཀྱི། །ལྷ་བཤོས་གཅིག་པོ་ཅིག་ཕུལ་ནས། །ཆར་ཕོབས་ཚིག་གཅིག་སྨྲས་པ་ཡིས། །མུ་གེ༌། །ངེད་རང་དབུས་ན་ཡོད་པ་ཡི། །རྒྱུས་པའི་སྣེ་མོ་ཕག་ཟེ་ལྟར། །ཐུབ་པའི་བསྟན་པ་རིན་ཆེན་གྱིས། །འགྲོ་བ་སྨིན་པར་བྱེད་པའི་ཐབས། །འདི་ལ་བསལ་བཞག་གང་ཡང་མེད། །མང་དྲུག་གཉིས་པོ་མ་བསྡུམས་ན། །དེ་ཡི་འདུག་ས་ནད་ཀ་ཏི། །མེད་ཀྱང་ཀུ་རེ་བགྱིས་པ་ལགས། །ར་ལྔ་མེད་པའི་འབྲོག་རྐྱང་དང༌། །ཕོ་ཚོད་ཉམས་རྟོགས་མེད་པ་ཡི། །འགྲོ་བ་སྐྱོང་བ་ག་ལ་སྲིད། །དྲུང་ན་གནས་པའི་ཉེ་གནས་རྣམས། །སྐྱེས་ཆེན་གཅེས་ཤིང་བརྩེ་བའི་ཕྱིར། །བསྐུལ་ནས་བྲིས་པའི་ཡི་གེ་འདི། །དགྱེས་སུ་རེ་ནས་བྲིས་པ་ལགས། །འདི་ལས་བྱུང་བའི་དགེ་བ་འདིས། །ཇི་སྙེད་མ་ལུས་སེམས་ཅན་ཀུན། །ཐབས་དང་ཤེས་རབ་ཟབ་མོ་ཡིས། །བླ་མེད་བྱང་ཆུབ་མཆོག་ཐོག་ཤོག །ཐག་ཆོད་གསུམ་གྱི་གདམས་ངག །རྡོ་རྗེ་ཕུར་པ་ཀི་ལི་ཀི་ལི་ཡ་ཞེས་བྱ་བ་རྫོགས་སོ།། དགེ་བཤེས་ཤེས་རབ་གྲགས་ལ་གནང་བ།། །། ༡༢༣༽ ༄། །བཀའ་དང་ཉམས་མྱོང་གཅིག་ཏུ་གྱུར་པ་འདན་མ་ཤེས་རབ་འོད་ལ་སྤྲིངས་པ།། དུས་གསུམ་རྒྱལ་བ་ཀུན་གྱི་དངོས་གྱུར་ཅིང༌། །འཕགས་པ་རྣམས་དང་ལྷར་བཅས་འཇིག་རྟེན་གྱིས། །ཞབས་ཀྱི་ཟེའུ་འབྲུར་གཙུག་གིས་གཏུགས་གྱུར་པ། །དཔལ་ལྡན་ཕག་མོ་གྲུ་པ་རྒྱལ་གྱུར་ཅིག །ཕུན་སུམ་ཚོགས་པའི་དབང་འབྱོར་རྒྱལ་པོ་ཡིས། །འཁོར་དང་འབངས་ལ་ཇི་ལྟར་བཀས་ཕབ་པ། །ནུས་མཐུ་ཆུང་ཡང་གསུང་བཞིན་བསྒྲུབ་པར་བྱེད། །དེ་བཞིན་འདིར་ཡང་ཁྱེད་ཀྱི་གསུང་བཞིན་བགྱི། །ཐོས་དང་བསམ་པས་དབེན་པ་བློ་ཆུང་བ། །རྨོངས་པ་བདག་ལ་འཇིག་རྟེན་མགོན་པོ་ཡིས། །ལེགས་པར་གདམས་ཤིང་ཁྲིད་དུ་མཛད་པའི་ཆོས། །བྱང་ཆུབ་སེམས་དང་ཡི་དམ་བླ་མ་དང༌། །ཕྱག་རྒྱ་ཆེན་པོ་རྗེས་ལ་བསྔོ་བར་བཅས། །རྡོ་རྗེའི་གསུང་འདིས་གདམས་པར་གྱུར་པ་ལས། །གཞན་པའི་དམ་ཆོས

།མཁས་པ་ཐམས་ཅད་ཐོགས་པ་མེད་པར་སྨྲ། །ཉམས་སུ་མྱོང་དང་རྟོགས་པའི་འགྲོ་ལྡོག་ལ། །རྣལ་འབྱོར་པ་ཡིས་འདི་ལས་འདི་བྱུང་ཤེས། །ཀུ་སཱ་ལི་ཡི་གསང་ཚིག་གསན་པར་ཞུ། །འཁོར་དང་མྱ་ངན་འདས་པའི་ཆོས་རྣམས་ཀུན། །རང་སེམས་གཅིག་པུ་ཡིན་ཞེས་བླ་མས་གསུངས། །དཔེར་ན་ཞེ་སྡང་དྲག་པོ་སྐྱེས་པའི་ཡིད། །འཁྲུགས་པས་ལུས་ངག་ཇི་ལྟར་འགྱུར་བ་ལྟར། །སྙིང་རྗེའི་ཡིད་ཀྱིས་ལུས་སེམས་འགྱུར་བའི་ཚེ། །ནང་གི་རྟེན་འབྲེལ་སེམས་དང་སེམས་འབྱུང་དང༌། །ཕྱི་རོལ་རྟེན་འབྲེལ་རང་ལས་གཞན་པ་དང༌། །གསང་བའི་རྟེན་འབྲེལ་རང་གི་ལུས་པོ་འདི། །སྙིང་རྗེ་ཆེན་པོ་གཅིག་ཏུ་གྱུར་ནས་མཆི། །དེ་ཡི་དུས་སུ་སྙིང་རྗེ་དེ་ཉིད་ལས། །གཞན་པ་མེད་པའི་རྟེན་འབྲེལ་དེ་ཉིད་ཀྱིས། །ཞེ་སྡང་ལ་སོགས་ཉོན་མོངས་ཅི་རིགས་དང༌། །ཞེ་སྡང་ལས་སྐྱེས་བསམ་ངན་བློ་གྲོས་ཅན། །གནས་དང་དུས་ཀྱི་བསྐལ་ནས་ལྡོག་པར་འགྱུར། །འདི་ལས་བསྐྱེད་པའི་ནད་དང་སྡུག་བསྔལ་དང༌། །གཞན་ཡང་ཉེས་པ་མང་པོ་ལྡོག་འགྱུར་བ། །ལོ་སྟོང་ལོན་པའི་མུན་པ་མཐུག་པོ་ཡང༌། །སྒྲོན་མེ་སྐྱེས་མ་ཐག་པས་སེལ་བ་ལྟར། །གནས་དང་དུས་ཀྱིས་བསྐལ་ནས་ལྷན་ཅིག་ཏུ། །མི་གནས་ངེས་པར་བདག་གི་མྱོང་བས་གྲུབ། །སྙིང་རྗེ་དེ་ནས་སྐྱེས་པའི་ཚངས་དབང་དང༌། །བརྒྱ་བྱིན་འཇིག་རྟེན་མགོན་པོ་བཞི་ལ་སོགས། །སྙིང་རྗེ་ལས་སྐྱེས་སྐྱེས་བུ་གང་ཡིན་རྣམས། །ལུས་དང་གྲིབ་མ་ལྟ་བུར་གནས་གྱུར་ནས། །ཞེ་སྡང་ལས་སྐྱེས་འཇོམས་པར་གྱུར་པ་འདི། །རྟེན་ཅིང་འབྲེལ་བར་འབྱུང་བ་མ་ལགས་སམ། །བྲལ་དང་རྣམ་པར་སྨིན་དང་རྒྱུ་མཐུན་དག །དབང་གི་འབྲས་བུར་རྣམ་པར་གྲགས་པ་ཡི། །འབྲས་བུ་རྣམ་པ་བཞི་པོར་གང་གསུངས་པ། །མཐོང་ཆོས་འབྲས་བུ་ཅན་དུ་སྨིན་པར་ངེས། །ཨ་མ་མ་མ་མ་གཅིག་ལྷ་རྗེ་མ། །ནམ་མཁའ་དང་མཉམ་སེམས་ཅན་མ་ལུས་ཀུན། །བདེ་བ་དང་ལྡན་སྡུག་བསྔལ་བྲལ་བ་དང༌། །བྱང་ཆུབ་མཆོག་ལ་བདག་གིས་འགོད་པ་ཡི། །ལྷག་པའི་བསམ་པ་གཡོ་དང་བྲལ་བ་འདི། །གང་གི་རྒྱུད་ལ་སྐྱེས་པར་གྱུར་པ་ཡང༌། །སྙིང་རྗེ་ཞེ་སྡང་དཔེ་དང་མཚུངས་པར་ངེས། །ཡི་དམ་ལྷ་དང་བླ་མ་དམ་པ་ཡང༌། །རྣམ་པར་དག་པའི་འགྲེས་དང་འདྲ་འམ་སྙམ། །འདས་པ་མ་ཡིན་མ་འོངས་པ་འང་མིན། །མཐོན་པོ་མ་ཡིན་དམའ་བོ་དག་ཀྱང་མིན། །བཟང་པོ་མ་ཡིན་ངན་པ་མ་ཡིན་པའི། །ད་ལྟའི་ཤེས་པ་རིག་རིག་ཏུར་ཏུར་འདི། །མ་བརྟག་མ་དཔྱད་བསམ་མནོ་སྤངས་པ་ཡི། །ཐབས་ལ་མཁས་པ་བསྟེན་པར་བྱས་པ་ཡིས། །མཐའ་གཉིས་མཐའ་བརྒྱད་སྤྲོས་པས་དབེན་གྱུར་པ། །མ་རིག་ནས་བཟུང་རྒ་ཤིའི་བར་དུ་ནི། །རང་རིག་ཤེས་པ་ཅིའི་ཕྱིར་སྤྲོས་བྲལ་མིན། །སྟོན་པའི་བཀའ་དང་བླ་མ་དམ་པའི་གསུངས། །རྣལ་འབྱོར་པ་ཡི་ཉམས་མྱོང་གཅིག་གྱུར་ན། །སྣང་སྲིད་འཁོར་འདས་ཆོས་རྣམས་མ་ལུས་པ། །ཐམས་ཅད་ཆོས་སྐུ་བདེ་ཆེན་ཅིའི་ཕྱིར་མིན། །ཉམས་མྱོང་རྟོགས་པ་གཅིག་ཏུ་གྱུར་པ་ཡི། །ངེས་པའི་ཤེས་པ་སྙིང་ལ་ཟུག་གྱུར་པས། །འཁོར་བ་མ་མཐོང་མྱ་ངན་འདས་མ་མཐོང༌། །ཐམས་ཅད་མ་མཐོང་ནམ་མཁའི་རྣལ་འབྱོར་པ། །མ་མཐོང་སྙམ་པའི་བློ་ཡང་མ་མཐོང་བ། །མ་ལུས་ཀུན་མཐོང་ཨེ་མ་ཕྱག་རྒྱ་ཆེ། །འཇིག་རྟེན་མགོན་པོས་གསུངས་པའི་ཆོས་འདི་གོ

།ཕྱི་དང་ནང་དང་གསང་བ་མཐར་ཐུག་གི །རྟེན་ཅིང་འབྲེལ་བར་འབྱུང་བ་གསུངས་པ་ཀུན། །སྤྲོས་པའི་མཐའ་དང་བྲལ་བས་བློ་རེ་བདེ། །འདི་ཡང་གོང་དུ་ཇི་ལྟར་ཞུས་པ་བཞིན། །གནས་དང་དུས་ཀྱིས་ཇི་ལྟར་བསྐལ་བ་དང༌། །ཕྱི་དང་ནང་གི་རྟེན་འབྲེལ་འགྲིགས་པའི་ཚུལ། །འབྲས་བུ་བཞི་དང་བཅས་པར་གྱུར་པ་ཡི། །ཚུལ་ལུགས་འདི་དག་སྐྱེས་ཆེན་ཁྱེད་ཀྱིས་དགོངས། །གཞན་དུ་རྩ་རླུང་ཐིག་ལེ་མངོན་ཤེས་དང༌། །རྫུ་འཕྲུལ་རྟགས་དང་མཚན་མ་མཐོ་དམན་ཀུན། །བདག་ལ་མེད་པས་ང་ལ་འབྲི་རྒྱུ་མེད། །བདེ་ཆེན་རྒྱལ་བའི་གསུང་དང་བླ་མའི་བཀའ། །རང་གི་ཉམས་མྱོང་གཅིག་ཏུ་གྱུར་པ་ཡི། །དམ་པའི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །འདན་མ་དགེ་བའི་བཤེས་གཉེན་ཆེན་པོ་ཤེས་རབ་འོད་ལ་སྤྲིངས་པའོ།། །། 

༡༢༤༽ ༄། །སྐུའི་རིམ་གྲོ་བྱ་ལུགས་ལོ་གསུམ་དུ་མཚམས་དམ་པོར་ཆོད་ཅེས་པ། ཨོཾ་སྭསྟི། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོར་གྱུར་པ། སྐྱེ་བ་དང༌། རྒ་བ་དང༌། ན་བ་དང༌། འཆི་བ་མེད་པ་རྡོ་རྗེའི་སྐུ་རྡོ་རྗེ་འཆང་ཆེན་པོ་རྡོ་རྗེའི་རྒྱལ་པོ་ཆེན་པོ་ལ། བདག་དང་ཁམས་གསུམ་གྱི་སེམས་ཅན་ཐམས་ཅད་ཀྱིས་གུས་པས་ཕྱག་འཚལ་ལོ། །ངེས་པར་སྐྱབས་སུ་མཆིའོ། །བདག་ཅག་སྡུག་བསྔལ་གྱི་རྒྱ་མཚོ་ཆེན་པོར་ལྷུང་བ་ཐམས་ཅད། འཆི་བ་མེད་པའི་གནས་སུ་ཕྱིན་པར་མཛད་དུ་གསོལ། བདག་སེམས་ཅན་ཐམས་ཅད་ལ་ཕན་པ་དང་བདེ་བའི་དོན་དུ། དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌། བླ་མ་རྡོ་རྗེ་འཛིན་པ་ཆེན་པོ་རྣམས་ཀྱི་སྐུ་གསུང་ཐུགས་ཀྱི་དགོངས་པ་ཡོངས་སུ་རྫོགས་པར་བྱ་བའི་ཆེད་དུ། ཚོགས་གས། ལུས་སྲོག་ཐེད་ལd ཡལ་བར་ ཐོང༌། ལྟོ་གོས་གྱོང་ལ་བསྐུར། ཉིན་མཚན་མེད་པར་དགེ་སྦྱོར་ལ་འབད་པར་ཞུ། ལར་མོས་གུས་ཅན་བླ་མ་དམ་པས་ཟིན་ན་ཅི་བྱེད་ཚོགས་གཉིས་མ་གཏོགས་པ་རྙེད་མི་སྲིད། བསོད་ཟད་ཉོན་མོངས་པའི་ཙག་རམ་ཅན་གར་བསྡད་ཀྱང་སྡིག་སྡུག་གི་ཁུར་ཁྱོག་ཚད་རྙེད་ནས་འོངས་དོགས་ཡོད་པས། ཉིན་མཚན་མེད་པར་རང་རྒྱུད་ལ་བལྟ་ཞིང་སྦྱང་བར་བྱ་ོར་ཆོད་ལ་སྐུའི་རིམ་གྲོ་དགེ་སྦྱོར་ལ་ནན་ཏན་དུ་མཛད་པར་ཞུ། དེ་རྣམས་ཀྱིས་བརྒྱུད་པའི་བླ་མ་གོང་མ་རྡོ་རྗེ་འཆང་ཆེན་པོ་རྣམས་ཀྱི་ཐུགས་དགོངས་ལ་གནད་དུ་བསྣུན་ནས། ང་མ་ཤི་བ་དང༌། བླ་མ་གོང་རྣམས་ཀྱི་མི་རབས་མ་ཆད་པ་དང༌། གླང་སྣ་མ་ཧོལ་བ་ཅིག་དང༌། རང་གི་དོན་ཆེན་པོ་གྲུབ་པ་གཅིག་དང༌། གོ་ཆུ་རུག་ཏུ་ཅི་འོང་གཅིག་མཛད་པར་ཞུ། ལར་ཐམས་ཅད་ཀྱིས་ངའི་བར་ཆད་འདི་རྣམས་མ་སོལ་གྱི་བར་དུ། ཁ་སྨྲས་དང་ཁ་མཆུ་མི་ཚོལ་ཞུ། མི་ལྟོགས་ཕག་ཕག་ཏུ་ལྟོགས་སྒུར་བྱེད་དུ་ཆུག ངན་རྒྱགས་མོ་ངོམ་དང་ཕྱར་ཕྱུངས་བྱེད་པ། ནོར་རྫས་དང༌། རང་སྐྱོང་མ་ནུས་པ་རྣམས་ཀྱི་ཉོན་མོངས་དང་རྣམ་རྟོག་གི་གླུད་དུ་ངའི་སྲོག་དང་དགེ་འདུན་གཏོང་མ་ནུས་པ་ཡིན་པས།

འདིར་སྐུང་དུ་འཇུག་པར་ཞུ། ཆོས་ཉིད་རང་བཞིན་དག་པ་ན། །དབྱེར་མེད་ངོ་བོ་ཉིད་མཉམ་ཡང༌། །བདག་འཛིན་འཁྲུལ་པས་བརྟགས་པ་ཡིས། །འཆི་དང་བར་དུ་གཅོད་པ་ཡི། །འཇིགས་པ་ཆེན་པོ་བྱུང་བ་ལས། །བསྐྱབ་པར་བྱ་ཕྱིར་བསོད་ནམས་དང༌། །ཡེ་ཤེས་ཚོགས་ནི་གང་བསགས་པས། །བདག་དང་སེམས་ཅན་ཐམས་ཅད་ཀུན། །སྐྱེ་དང་རྒ་དང་ན་བ་དང༌། །འཆི་དང་བར་དུ་གཅོད་པ་ཡི། །མི་བཟད་འཇིགས་པའི་སྡུག་བསྔལ་ལས། །ཐམས་ཅད་ཐར་བར་གྱུར་ནས་ཀྱང༌། །སྐྱེ་ཤི་མེད་པའི་གནས་ཐོབ་ཤོག །མཉམ་མེད་བླ་མ་རིན་ཆེན་གྱི། །ཐུགས་ཀྱི་དགོངས་པ་རྫོགས་པར་ཤོག །སངས་རྒྱས་བསྟན་པ་རྒྱས་པར་ཤོག །ཉམས་སུ་ལེན་པར་ཐམས་ཅད་ཀྱི། །ཕྱི་ནང་བར་ཆད་མེད་པར་ཤོག །བདག་ཅག་འཁོར་དང་བཅས་པ་རྣམས། །ཕྱི་ནང་བར་ཆད་བྲལ་ནས་ཀྱང༌། །ཆོས་དང་མཐུན་པར་གནས་པ་དང༌། །སྒྲུབ་པ་ཚུལ་བཞིན་བྱེད་པ་རྣམས། །བར་ཆད་མེད་པར་འགྲུབ་པར་ཤོག། །། ༡༢༥༽༄། །རྒྱལ་བ་མི་འཁྲུགས་པའི་ཞིང་གི་བཀོད་པའི་ཐུགས་བསྐྱེད་ཀྱི་སྨོན་ལམ།། ཆོས་ཀུན་གདོད་ནས་སྤྲོས་དང་བྲལ་ཞིང་འགྱུར་བ་མེད། །གང་གིས་ཐུགས་སུ་ཆུད་ནས་འགྲོ་བ་སྨིན་པའི་ཕྱིར། །ཐུགས་རྗེ་ཆེན་པོས་རང་གཞན་སྐྱོན་དག་ཡོན་ཏན་རྫོགས། །མི་བསྐྱོད་རྒྱལ་པོར་རྣམ་གྲགས་བླ་མ་མཆོག་ལ་འདུད། །མཉམ་མེད་བླ་མས་དང་པོར་ཐུགས་བསྐྱེད་པ། །ཤཱཀྱ་སེང་གེའི་གསུང་གི་རྗེས་འབྲངས་ནས། །མི་འཁྲུགས་ཞིང་བཀོསངས་རྒྱས་བཅོམ་ལྡན་འདས། །བདག་ནི་བྱང་ཆུབ་སེམས་དཔའ་ཡི། །བསླབ་པ་ཇི་ལྟར་བཅས་པ་ལ། །སློབ་པར་འཚལ་ཞེས་ཞུས་པ་ལས། །དགེ་སློང་བྱང་ཆུབ་སེམས་དཔའ་ཡི། །བསླབ་པ་ཇི་ལྟར་བཅས་པ་ལ། །དེང་སང་བསླབ་པར་ཤིན་ཏུ་དཀའ། །ཅིའི་ཕྱིར་ཞེ་ན་སེམས་དཔའ་ཡིས། །སེམས་ཅན་ཀུན་ལ་མི་འཁྲུགས་ཅིང༌། །གནོད་སེམས་བསྐྱེད་པ་མིན་ཕྱིར་རོ། །སྟོན་པས་གསུངས་པའི་རྗེས་ཐོགས་ལ། །བྱང་ཆུབ་སེམས་དཔའ་མི་འཁྲུགས་པས། །བཙུན་པ་བཅོམ་ལྡན་བདག་གིས་དེང༌། །སླན་ཆད་འདི་ལྟར་གཡོ་སྒྱུ་དང༌། །བདེན་དང་གཞན་དུ་མི་འགྱུར་བའི། །ཚིག་གིས་བླ་མེད་བྱང་ཆུབ་ཏུ། །སེམས་ནི་བསྐྱེད་ཅིང་འདུད་པ་དང༌། །ཡོངས་སུ་བསྔོ་བར་བགྱི་ལགས་སོ། །སེམས་བསྐྱེད་རིན་ཆེན་འདི་སྐྱེད་དེ། །རྫོགས་པའི་བྱང་ཆུབ་མ་ཐོབ་བར། །གལ་ཏེ་སེམས་ཅན་འགའ་ཙམ་ལ། །ཁྲོ་དང་གནོད་སེམས་འཁྲུགས་པ་དང༌། །ལྡན་པའི་སེམས་ནི་སྐྱེས་གྱུར་ན། །ཕྱོགས་བཅུའི་སངས་རྒྱས་བསླུས་གྱུར་ཅིག

།དེ་དང་མཚུངས་པར་ཐམས་ཅད་ལ། །ཇི་ལྟ་བ་བཞིན་སྦྱར་བར་བྱ། །གོམ་པ་འདོར་བ་རེ་རེ་ལ། །ཐམས་ཅད་མཁྱེན་པའི་སེམས་བྲལ་ན། །ཉན་ཐ། །བརྣབ་སེམས་གནོད་སེམས་ལོག་ལྟ་དང༌། །ལྡན་པའི་སེམས་བསྐྱེད་གྱུར་པ་ན། །སངས་རྒྱས་ཐམས་ཅད་བསླུས་པར་གྱུར། །ཇི་སྐད་སྨྲས་བཞིན་མ་བགྱིས་ན། །གོམ་པ་འདོར་བ་རེ་ཙམ་ལ། །སངས་རྒྱས་ཡིད་ལ་བྱེད་པ་ཡི། །ཀུན་མཁྱེན་སེམས་ནི་མ་བསྐྱེད་ན། །གལ་ཏེ་ཚེ་རབས་ཐམས་ཅད་དུ། །རབ་ཏུ་བྱུང་བར་མ་གྱུར་ན། །མངོན་པར་རབ་ཏུ་བྱུང་ནས་ཀྱང༌། །དགོན་པ་པ་དང་བསོད་སྙོམས་དང༌། །ཕྱག་དར་ཁྲོད་པ་སྟན་གཅིག་པ། །ཟས་ཕྱིས་མི་ལེན་ཇི་སྙེད་ལེན། །དུར་ཁྲོད་པ་དང་བླ་གབ་མེད། །ཙོག་པུ་པ་དང་གཞི་ཇི་བཞིན། །ཆོས་གོས་གསུམ་པ་ཕྱིང་བ་པ། །འདོད་པ་ཆུང་དང་ཆོག་ཤེས་པ། །ཆོས་འདོད་པ་དང་ཆོས་ལ་དགའ། །ཆོས་ལ་གུས་དང་ཆོས་ལ་རྟོན། །ཆོས་སྟོན་པར་ནི་མ་གྱོགས་པ། །གལ་ཏེ་ཉལ་བར་གྱུར་པ་ན། །གལ་ཏེ་སེམས་ཅན་འགའ་ཙམ་ལ། །རྩ་བའི་ལྟུང་བ་བྱུང་བ་དང༌། །གྲོང་པའི་ཆོས་དང་ལྡན་པ་ཡི། །བུད་མེད་དག་དང་ལྡན་པ་འམ། །དེ་ལས་གཞན་སྨྲ་བརྗོད་པ་དང༌། །གཞན་ལ་གནོད་ཅིང་སྤ་བཀོང་དང༌། །ལྡན་པའི་སེམས་ཅན་བསྐྱེད་གྱུར་ན། །གལ་ཏེ་བུད་མེད་དག་ལ་འདིར། །མི་རྟག་སྡུག་བསྔལ་སྟོན་པ་དང༌། །བདག་མེད་པ་འམ་གཞན་དག་གི །ཆོས་ནི་སྟོན་པར་གྱུར་པ་ན། །ཡན་ལག་ལ་སོགས་ཁ་དོག་ལ། །བཟང་པོའི་མཚན་མར་བཟུང་ནས་ཀྱང༌། །སོ་ཡི་ཕྲེང་བ་སྟོན་གྱུར་ཏམ། །རྒོད་དམ་ལག་པ་གཡོབ་བགྱིད་ན། །སངས་རྒྱས་ཐམས་ཅད་བསླུས་གྱུར་ཅིག །ཆོས་ནི་སྟོན་པར་གྱུར་པ་ན། །ལག་པ་བསྒྱུར་ཞིང་ཆོས་སྟོན་ན། །དེ་བཞིན་གཤེགས་པའི་རྗེས་འབྲང་བ། །སྐྲ་དང་ཁ་སྤུ་བྲེགས་པ་ལ། །སྣོད་དུ་གྱུར་པའི་གང་ཟག་གམ། །སྣོད་དུ་མ་གྱུར་མི་འོང་སྟེ། །སྟོན་པའི་ཆོས་གོས་ངུར་སྨྲིག་དང༌། །གོན་པ་མཐོང་ན་དེ་དག་ལ། །སྟོན་པའི་འདུ་ཤེས་མ་བསྐྱེད་དམ། །མཆོད་རྟེན་འདུ་ཤེས་མ་བསྐྱེད་ན། །བྱང་ཆུབ་སེམས་དཔའ་གཞན་མཐོང་ན། །སྟོན་པའི་འདུ་ཤེས་མ་བསྐྱེད་ན། །ཆོས་འཆད་པ་ན་ཆོས་སྟོན་ལ། །འདུག་སྟེ་ཉན་པར་མ་གྱུར་ན། །རྫོགས་པའི་སངས་རྒྱས་མ་གཏོགས་པར། །འདི་ལས་གཞན་པའི་དགེ་སྦྱོང་དང༌། །བྲམ་ཟེ་ལྷ་གཞན་ཕྱག་བགྱིས་ན། །འདི་ལ་སྦྱིན་པ་སྦྱིན་པར་བྱ། །འདི་ལ་སྦྱིན་པར་མི་བྱ་ཞེས། །སེམས་ཅན་རྣམས་ལ་ཐ་དད་དུ། །བྱ་བའི་འདུ་ཤེས་བསྐྱེད་གྱུར་ན། །འདི་ལ་ཡོན་དབུལ་འདི་ལ་མི་དབུལ་ཞེས། །དེ་འདྲའི་འདུ་ཤེས་སྐྱེས་གྱུར་ན། །བདག་གིས་ཐམས་ཅད་མཁྱེན་པའི་སེམས། །བསྐྱེད་པ་རིན་ཆེན་འདི་བསྐྱེད་དེ། །བླ་ན་མེད་པའི་བྱང་ཆུབ་ཏུ། །བསྔོས་ཤིང་ཡོངས་སུ་བསྔོས་པ་ལ། །བླ་མེད་རྫོགས་པའི་བྱང་ཆུབ་ཏུ། །སངས་མ་རྒྱས་ཀྱི་བར་དུ་ཡང༌། །གལ་ཏེ་འདི་ལ་དམ་ཆོས་ཀྱི། །སྦྱིན་པ་སྦྱིན་པར་བགྱི་བ་ནི། །འདི་ལ་སྦྱིན་པར་མི་བྱ་ཞེས། །དེ་ལྟ་བུ་ཡི་སེམས་བསྐྱེད་ན། །ཕྱོགས་བཅུའི་སངས་རྒྱས་བསླུས་གྱུར་ཅིག

།གལ་ཏེ་དགུམ་པའི་སེམས་ཅན་དག །ལ་ལ་ཁྲིད་དེ་མཆིས་མཐོང་ན། །ཡོངས་སུ་ཐར་བར་བྱ་བའི་ཕྱིར། །བདག་ལུས་ཡོངས་སུ་མ་བཏང་ན། །སངས་རྒྱས་ཐམས་ཅད་བསླུས་གྱུར་ཅིག །སངས་རྒྱས་དཔང་དང་ཚད་མར་འཇོག །དེ་ཡང་རིང་པོར་མི་ཐོགས་པར། །ལྷར་བཅས་འཇིག་རྟེན་ཚད་མར་འགྱུར། །བཅོམ་ལྡན་འདས་ཀྱིས་བཀའ་སྩལ་ཏོ། །གལ་ཏེ་དགེ་སློང་དགེ་སློང་མ། །དགེ་བསྙེན་དགེ་བསྙེན་མ་རྣམས་ལ། །ལྟུང་བའི་ཉེས་པ་བྱུང་མཐོང་ན། །ཁྱེད་ལ་ལྟུང་བ་འདི་བྱུང་ཞེས། །ལྟུང་བ་གླེངས་པར་གྱུར་པ་ན། །བདག་ཉིད་རྫོགས་པའི་བྱང་ཆུབ་ཏུ། །སངས་རྒྱས་ཐོབ་པའི་ཞིང་དེ་ན། །ཐམས་ཅད་རྣམ་པ་ཐམས་ཅད་དུ། ་དང༌། །ཡོན་ཏན་ཐམས་ཅད་རྫོགས་པར་འགྱུར།། །། ༡༢༦༽ ༄། །རྗེ་བཙུན་འཇམ་དཔལ་དབྱངས་ཀྱི་ཐུགས་བསྐྱེད་སྨོན་ལམ་སེང་གེའི་ང་རོ།། སྐྱོབ་པ་འཇིག་རྟེན་གསུམ་གྱི་མགོན། །རྫོགས་པའི་སངས་རྒྱས་རྐང་གཉིས་མཆོག །འབྲུག་སྒྲ་དབྱངས་ཀྱི་རྒྱལ་པོ་ལ། །རྗེ་བཙུན་འཇམ་དབྱངས་ཆོས་ཀྱི་རྗེ། །དང་པོ་བྱང་ཆུབ་ཐུགས་བསྐྱེད་པ། །འཁོར་ལོས་བསྒྱུར་རྒྱལ་ནམ་མཁའ་ཡིས། །སེང་གེའི་ང་རོ་ཚིག་འདི་བརྗོད། །འཁོར་བའི་མཐའ་མ་མེད་པ་ཡི། །སྔོན་གྱི་མཐའ་མ་ཇི་སྲིད་པ། །དེ་སྲིད་སེམས་ཅན་ཕན་དོན་དུ། །ོད་པ་དཔག་ཡས་ད་པར་བྱ། །འཇིག་རྟེན་མགོན་པོའི་ན་སྔ་འདིར། །བྱང་ཆུབ་མཆོག་ཏུ་ཐུགས་བསྐྱེད་དེ། །འགྲོ་བ་ཐམས་ཅད་སྒྲོལ་གཉེར་ཏེ། །དབུལ་ཞིང་འཕོངས་ལས་བསྒྲོལ་བར་བྱ། །དེ་རིང་ཕན་ཆད་གལ་ཏེ་ཡང༌། །བདག་གིས་འདོད་ཆགས་སེམས་བསྐྱེད་ན། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་ཐམས་ཅད་བསླུས་པར་གྱུར། །བྱང་ཆུབ་ནམ་ཞིག་ཐོབ་བར་དུ། །ཐ་བའི་d ཁོང་ཁྲོའི་༡༢༧༽ ༄། །ཕར་ཕྱིན་དྲུག་གི་གདམས་ངག་རྣམ་གསུམ་གྱི་ཉམས་ལེན།། གདམས་ངག་རྣམ་པ་གསུམ་ནི། ལུས་མཉམ་པར་བཞག་པ་མེད་ན། དམིགས་པ་དང་བཅོས་ཐམས་ཅད་དོན་མེད་དུ་འགྱུར་བས། ལུས་རྣམ་པར་བཞག་པ་སྒྲུབ་པའི་མན་ངག་རིགས་ཐ་དད་པ་ཤེས་པས།

ཡོན་ཏན་མྱུར་དུ་བསྐྱེད་བར་བྱེད་པའི་མན་ངག ཐམས་ཅད་ཀྱི་རྩ་བ་ཡི་གེ་གསུམ། བཅོམ་ལྡན་འདས་ཀྱིས་གསུངས་པའི་མན་ངག་གི་གནད། སེམས་ཅན་ཐམས་ཅད་རང་གི་སྲོག་ཏུ་སོང་བས། རང་ལ་ལྟོས་པ་མེད་པས་གསོག་འཇོག་ལ་འབད་པ་དང༌། སྦྱིན་པའི་དུས་དང་ཚོད་ཤེས་པ་དང༌། སྦྱིན་པས་དོན་ཇི་ཙམ་འགྲུབ་བལྟ་བའོ། །སྟོན་པས་གསུངས་པའི་ཚུལ་ཁྲིམས་ལ་ཉོན་མོངས་པ་རྣམ་པ་གསུམ་སྤོང་བའི་གནད་དུ་གོ་བ་དང༌། ལྟ་སྒོམ་གྱི་གྲོགས་སུ་འགྱུར་བ་དང༌། སྒྲིབ་པ་རྣམ་པ་གསུམ་གྱི་བྱང་ཚུལ་དང་གསུམ་མོ། །བཟོད་པར་བྱ་བའི་ཐབས་གསུམ་ནི། རྒྱུ་མཚན་ཤེས་པས་བཟོད་པར་བྱ་བ་དང༌། ཡོན་ཏན་ཤེས་པས་བཟོད་པར་བྱ་བ་དང༌། རང་བཞིན་ཤེས་ནས་བཟོད་པ་བྱ་བ་གསུམ་མོ། །བརྩོན་འགྲུས་གསུམ་ནི། རྩོལ་བའི་བརྩོན་འགྲུས་དང༌། མ་ཡེངས་པའི་བརྩོན་འགྲུས་དང༌། མི་བསྒོམ་པའི་བརྩོན་འགྲུས་དང་གསུམ་མོ། །འཁོར་བ་སྣ་ཚོགས་ཀྱི་དམིགས་པ་དང༌། རྒྱུད་བྱིན་གྱིས་རློབ་པའི་དམིགས་པ་དང༌། ལྷག་པའི་ལྷའི་དམིགས་པའོ། །ཀུན་རྫོབ་ཤེས་པའི་ཤེས་པ་དང༌། དོན་དམ་ཤེས་པའི་ཤེས་པ་དང༌། ཟུང་འཇུག་ཤེས་པས་རང་གཞན་ཐམས་ཅད་སྨིན་པར་བྱེད་པ་ནི་ཤེས་རབ་བོ། །ཉེས་པ་ཐམས་ཅད་རྣམ་སྤངས་ཤིང༌། །ཡོན་ཏན་ཀུན་གྱི་ཕ་རོལ་ཕྱིན། །ཐམས་ཅད་མཁྱེན་པ་སྟོན་པ་ཡིས། །སྨྲ་ལ་དགའ་བའི་ཉེས་པའི་སྐྱོན། །ཉི་ཤུ་གསུངས་པ་འདི་རེ་མད། །ལྷན་ཅིག་ཚོགས་པ་འདི་རྣམས་ལ། །རྟོགས་དང་ཉམས་སུ་མྱོང་བ་ལ། །ཅུང་ཟད་དྲག་པ་ང་ཡིན་ཡང༌། །གཅེས་སྤྲས་ཉམས་ལེན་མ་བྱུང་ན། །བདག་པས་དྲག་པ་སུ་ཞིག་ལ། །བཤད་པས་ཉམས་སུ་ལེན་པར་བྱེད། །བསྒོམས་པས་གཞན་རྒྱུད་བྱིན་གྱིས་རློབ། །ཀུ་རེ་མིན་ནམ་བདེན་སྲིད་ན། །གླེན་པ་ཉམས་ལེན་སྙིང་པོར་གྱིས།། །། ༡༢༨༽ ༄། །སེམས་ལས་གཞན་པའི་རྟེན་འབྲེལ་མ་རྙེད་ཞེས་པ།། ན་པོ་བྱམས་པའི་ཞལ་སྔ་ནས། རྣམ་གསུམ་རྣམ་གསུམ་སྣང་བ་ཅན། །གཞན་གྱི་དབང་གི་མཚན་ཉིད་དོ། །ཞེས་གསུངས་པས།

གཞན་དབང་རྟེན་ཅིང་འབྲེལ་པར་འབྱུང་བ་ཐམས་ཅད་དེར་འདུས་པར་གསུངས་པ་དང༌། ཡང་མདོ་ལས། གནས་དོན་ལུས་ཀྱི་རྣམ་པར་ནི། །མི་ཡི་རྣམ་པར་ཤེས་པ་སྣང༌། །ཞེས་གསུང་པས། དབང་པོ་ལྔ་ཡུལ་ལྔ། སྣོད་ཀྱི་འཇིག་རྟེན་དུ་སྣང་བ་ཐམས་ཅད་སེམས་སུ་གསལ་བས། སེམས་ལས་གཞན་པའི་རྟེན་འབྲེལ་མ་རྙེད། དེ་དག་གི་དོན་ལེགས་པར་གསུང་དུ་གསོལ། འདི་ཁྱེད་གསུང་བ་ཤིན་ཏུ་མད་དེ། སློབ་དཔོན་ཆེན་པོ་འཕགས་པའི་ཞལ་སྔ་ནས་སེམས་ཀྱི་རྡོ་རྗེ་བསྟོད་པ་ལས་ཀྱང༌། སེམས་ནི་འགྲོ་བ་ལྔ་པོ་ཡིན། །བདེ་དང་སྡུག་བསྔལ་མཚན་ཉིད་དག །སེམས་ལས་མ་གཏོགས་ཅུང་ཟད་མེད། །ཅེས་གསུངས་པས། ས་བཅུའི་མདོ་ལས་ཀྱང༌། རྟེན་ཅིང་འབྲེལ་བར་འབྱུང་བ་བཅུ་གཉིས་པོ་འདི་དག་ནི་སེམས་གཅིག་པུ་སྟེ། བཅོམ་ལྡན་འདས་ཀྱིས་ཆོས་ཐམས་ཅད་སེམས་སོ་ཞེས་གསུངས་པས། བདེ་བར་གཤེགས་པའི་གསུང་རབ། དམ་པ་རྣམས་ཀྱི་དགོངས་པ། རྣལ་འབྱོར་པའི་ཉམས་མྱོང་ནི་འདི་ལས་མེད་པར་ངེས་ཏེ། ངའི་ལོག་རྟོག་ལ། རྣམ་པར་ཤེས་པ་འགྲུབ་པའི་རྒྱུ་ཚོགས་པ་ནི་རྟེན་འབྲེལ་རྣམ་པར་ཤེས་པ་ནམ་གྲུབ་པའི་དུས་སུ། རྣམ་པར་ཤེས་པའམ་སེམས་ཞེས་མིང་འདོགས་སྙམ་སྟེ། འདི་ལོག་རྟོག་འབའ་ཞིག་ཏུ་ཟད་པས། ངས་ཀྱང་གསང༌། ཁྱེད་ཀྱིས་ཀྱང་གསང་བར་ཞུའོ།། །། ༡༢༩༽ ༄། །སེམས་འདུལ་གཅིག་པུ་ཡིན་པར་བསྟན་པ་རང་སེམས་རྡོ་རྗེ་ཞེས་པ།། བླ་མ་རྣམས་དང་ཡི་དམ་ལྷ། །བླ་ན་མེད་པའི་དཀོན་མཆོག་གསུམ། །ཞི་བ་ཆགས་བྲལ་རང་གི་སེམས། །རང་སེམས་རྡོ་རྗེ་ཕྱག་འཚལ་ལོ། །འདས་དང་མ་བྱོན་ད་ལྟར་དང༌། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་རྣམས་ཀྱི་གདུང་བརྒྱུད་འཛིན། །གཡོ་མེད་ལྷག་པའི་ཚུལ་ཁྲིམས་ཀྱི། །དྲི་ངད་ཕྱོགས་བཅུར་ལྡང་བ་ཡིས། །དམ་པ་རྣམས་ཀྱི་ཡིད་ཚིམ་བྱེད། །བྱམས་དང་སྙིང་རྗེ་བྱང་སེམས་ཀྱིས། །ཞེ་སྡང་གདུག་པའི་མེ་དཔུང་གསོད། །ཐོས་བསམ་སྒོམ་པའི་ཤེས་རབ་ཀྱིས། །རང་གཞན་དགྲ་གཉེན་སྟོང་པར་རྟོགས།

།བླ་མ་རྗེ་བཙུན་དམ་པ་ཡིས། །བློ་ཕུགས་འདུན་གྲོས་ཞུས་པའི་དོན། །རང་གཞན་སྐྱིད་སྡུག་ཐམས་ཅད་ཀུན། །རང་གིས་བྱས་པའི་ལག་རྗེས་ཡིན། །སུ་ལ་དགའ་ལ་སུ་ལ་སྡང༌། །ལས་ངན་སྦྱངས་ཤིང་ཚོགས་གཉིས་བསགས། །དཀར་དམར་སྣ་ཚོགས་སྣང་བ་འདི། །སེམས་ཀྱིས་བྲིས་པའི་འཇའ་ཚོན་ཡིན། །བྱིས་པས་འཇའ་ཚོན་མི་བདའ་བར། །འགྱུར་མེད་སེམས་ཉིད་རྡོ་རྗེ་བསྒོམ། །སྟོང་ཉིད་རྒྱུ་འབྲས་ལྟ་ཁམ་དེ། །ནེ་ཙོའི་རྡོ་རྗེ་གཅོད་པ་ལྟར། །འགག་དང་ཉ་ག་མི་སྤང་བར། །དགོས་པའི་དུས་སུ་ནན་ཏན་མཛོད། །ཐུབ་པའི་བསྟན་པ་རིན་པོ་ཆེ། །རང་སེམས་འདུལ་བ་གཅིག་པུ་ཡིན། །འཁོར་འདས་ཉེ་དུ་གཉེན་འབྲེལ་རྣམས། །དམག་མུས་d མི་དམིགས་ ཆགས་སྡང་ག་ལ་བསྐྱེད། །བདེ་འཆམ་ཡུལ་ཀའི་དགོན་པར་ཡང༌། །ཞག་གསུམ་སྡོད་པའི་རང་དབང་མེད། །འདུག་ཚིས་བསམ་པ་སྐྱེས་པ་ཡིས། །ཁམས་གསུམ་རུ་ལ་མི་གཡེང་འཚལ། །ཚེ་གཅིག་བསྐྱངས་པའི་སློབ་མ་དང༌། །རྟག་ཏུ་བསྒྲུབས་པའི་དམ་ཆོས་དང༌། །གསོལ་བ་འདེབས་པའི་དཀོན་མཆོག་དང༌། །བྲལ་ན་སྙིང་ཚིམ་དེས་ཅི་བྱ། །ཉེས་ཚོགས་བདེ་སྡུག་གང་བྱུང་ལ། །སྙིང་རྗེ་ཆེན་པོའི་སྐམ་པས་གཟུང༌། །སྟོང་ཉིད་རྡོ་རྗེ་ཐོ་བས་བརྡུང༌། །བདེ་ཆེན་རྟ་འཆག་སྟེང་ཀར་བསྐྱལ། །ཉོན་མོངས་ཤི་བའི་རོ་འདི་མཛེས། །ཉིན་མཚན་མེད་པར་ཐུགས་དམ་མཛོད། །ང་ཡི་བུ་ཆུང་སྨན་པ་རྣམས། །ཤི་ཆད་མེད་པར་གསོ་བར་ཞུ། །སྨན་པ་སོས་པའི་དུས་ཚོད་དུ། །དགྲ་བོའི་བླ་མཆོད་བྱས་པས་ཆོག། །། ༡༣༠༽ ༄། །ཉེས་སྐྱོན་སྤོང་བར་གདམས་པ་ནམ་གཞུག་ཆད་པ་མ་ཚོར་རམ་ཞེས་པ།། ཨོཾ་སྭསྟི། བླ་མ་ཐུགས་རྗེ་ཆུང་ན། སྣོད་ལྡན་གྱི་སློབ་མར་གདམས་ངག་མི་སྟེར། སློབ་དཔོན་ཤེས་རབ་ཆུང་ན། ཡོན་ཏན་རྒྱུད་ལ་བསྐྱེད་པའི་ནུས་པ་མི་འབྱུང༌། ཕྲ་མ་མཆུ་སྙུང་ལ་དགྱེས་ན། འཁོར་མཐུན་མི་སྲིད། ཞེན་ཡུལ་རྣམ་པ་གཉིས་ལ་ཆགས་ན། རང་དབང་མེད་པའི་སྡུག་བསྔལ་གྱི་ཁུར་རང་ཐོག་ཏུ་འོང༌།

ཞྭ་ནག་པོ་མགོ་ལ་གོན་ན། སངས་རྒྱས་ཀྱི་བསྟན་པ་ལ་གནོད་པར་འགྱུར་ངེས། ཆོས་སྐྱོང་གི་གདན་བསྔོ་མ་ཐོས་ན། ཡུལ་ཕྱོགས་སུ་འཁྲུགས་པ་འབྱུང༌། བླ་བོ་ལོང་གཏམ་d

འཕྲོས་གཏམ་ ལ་དགའ་དྲགས་ན། དགོས་པའི་ཆོས་དང་དོན་རུས་མི་ཐོན། སྲོད་དང་ཐོ་རངས་ལ་མི་ཉལ་བའི་སྦྱོར་བས་གཉིད་མ་བཅག་ན། ལུས་མ་སྦྱངས་པས་ངལ་དུབ་ཀྱི་མཐར་ལྟུང༌། ཡོན་ཏན་ཆེ་རབ་ཡོད་ཀྱང་གཅེས་ཀའི་ཉག་ཉོག་མང་ན། མིག་ཡོད་རྒྱུས་ཤེས་དང་འཁྲུགས་པ་འཆོར། སྟོན་པའི་གསུང་དང་འགལ་ན། ཚེ་འདི་ཕྱིར་སྡུག་བསྔལ་གྱི་རྒྱ་མཚོ་ཐོབ། ཉམས་སུ་ལེན་པ་གདིང་བའི་བཅས་པ་དང་འགལ་ན། གྲིབ་ཀྱི་ཉེས་པ་གསུམ་གྱི་ཕོག ཅི་བྱེད་ལ་རང་ལུགས་ཀྱི་གཞུང་མ་ཚུགས་ནས་མིའི་ཁ་ལ་ཉན་དྲགས་ན། ཁྱི་ཆུ་གཏོར་ལ་བརྒྱུགས་པ་དང་འདྲ་བར་འོང༌། འཁོར་གཡོག་ལ་འཚམས་པའི་ལས་མ་བཅོལ་ན། གཅེས་ལོ་ཅལ་ཅོལ་གྱི་གཏམ་མང་ན། མིས་འཕྱ་རང་སྡུག་ཏུ་མཆི། མཁས་པ་གོང་མ་དང་བསྟེན་ས་ལ་གྲོས་མ་བྱས་ན། རང་ཤེས་ལེགས་ཀྱང་གཏིང་བྱེ་ནས་འགྲོ། ལེགས་པར་བརྟགས་ནས་མ་བྱས་ན། ཀྲོག་པོ་ཐལ་ཐུང་ཅན་སྡུག་བསྔལ་གྱི་རྒྱ་མཚོར་ཉལ། དྲན་པ་དང་ཤེས་བཞིན་དང་མ་ལྡན་ན། ཤེས་རབ་རྣམ་པ་གསུམ་དང༌། ཡོན་ཏན་གང་ཡང་རྒྱུད་ལ་སྐྱེ་མི་སྲིད། བསྙེན་སྒྲུབ་ལས་སྦྱོར་གསུམ་གྱི་གནད་མེད་ན། གསང་སྔགས་འགྲུབ་ཏུ་མི་རུང༌། མཚམས་དམ་པོར་མ་བཅད་ན། གྲིབ་མའི་བར་ཆད་འོང༌། ཕྲིན་ལས་དང་བསྟུན་ནས་གནས་མལ་མ་བཤམས་ན། རྩ་བའི་རྣམ་པར་ཤེས་པ་སྐྱེར་མི་འདོད། རྡོ་རྗེ་གསུམ་གྱི་གནད་མ་ཤེས་ན། བསྒྲུབས་ཀྱང་འབྲས་བུ་མི་འབྱུང༌། བླ་མ་དམ་པའི་མོས་གུས་དང་བྲལ་ན། སྡོང་པོ་རྩ་བ་ནས་བཅད་པའི་ལོ་འབྲས་དང་འདྲ། དབང་པོ་ལྔ་ཡུལ་ལ་དགའ་དྲགས་ན། ཚེ་ཐུང༌། ནད་མང༌། ཡོན་ཏན་སྐྱེ་མི་སྲིད། ཕུ་ཁ་བའི་གངས་ལ་བལྟས་བལྟས་ནས། ནམ་གཞུག་ཆད་པ་མ་ཚོར་རོ།། །། ༡༣༡༽ ༄། །དཀར་པོའི་དགེ་བ་སྲོག་ལྟར་སྲུང་བ་སྲོག་རང་གིས་བསྲུང་བ།། ཐུབ་པ་ཆེན་པོ་འགྲོ་བའི་གཉེན་གྱུར་པས། །དེ་ལ་བར་དུ་གཅོད་པར་འགྱུར་བར་དམ་བཅས་པ། །དེ་ལ་བར་དུ་གཅོད་པར་མི་འགྱུར་ཞེས། །སུས་ཀྱང་རྒོལ་ཞིང་རྩོད་པར་མི་ནུས་ན། །འདུལ་བ་རྒྱ་མཚོར་སྟོན་པས་གང་གསུངས་པའི། །བར་དུ་གཅོད་པར་འགྱུར་བའི་ཉེས་ལྟུང་ལ། །ད་རུང་འཛེམ་པའི་བསམ་པ་མ་སྐྱེས་ན། །སྟོབས་དང་མི་འཇིགས་ཡོན་ཏན་རྒྱ་མཚོའི་ཚོགས། །ཨེ་མ་བདག་གིས་ནམ་ཞིག་ཐོབ་པར་འགྱུར། །བདག་གི་བསམ་པས་རྒྱུ་ལས་འབྲས་བུའི་ཚུལ། །དེད་དཔོན་མཛའ་བོའི་བུ་མོ་ཇི་བཞིན་དུ། །བྱས་པ་དྲན་པས་སད་ནས་སྨིན་སྙམ་ན། །བདག་གིས་བྱས་པའི་ལས་ཀྱི་འབྲས་བུ་ནི། །བྱས་ཤིང་བསགས་པ་སྔོན་དུ་སོང་བ་སྟེ། །རི་བོ་རྡིབ་པའི་འོག་ཏུ་སོང་བ་ལྟར། །དྲན་བསམ་མེད་པར་རང་དབང་མེད་པར་འབྱུང༌། །ལས་ཀྱི་ཚུལ་ནི་འདི་ལྟར་ཟབ་གྱུར་ན། །མཁས་པ་ཅིའི་ཕྱིར་ནགས་སུ་གནས་མི་བྱེད། །དཀར་པོའི་དགེ་བ་རྣམས་ཀྱི་སྲོག་གྱུར་པ། །དམ་པ་རྣམས་སམ་སེམས་ཅན་གང་ལ་ཡང༌། །གུས་པ་སྤངས་པའི་ལུས་ངག་ཡིད་ཀྱི་ལས། །ཆེ་བར་གྱུར་ཏམ་ཡང་ན་ཕྲ་ཡང་རུང༌། །སྲོག་རྩར་ཁབ་ཀྱི་རྩེ་མོས་བཙུགས་གྱུར་ཀྱང༌། །མི་འཚོ་འཆི་བར་གྱུར་པ་ཇི་བཞིན་དུ། །རང་སྲོག་རང་གིས་བསྲུང་བ་གཅེས་གྱུར་ཅེས། །རང་ལ་སྙིང་བརྩེ་ཡོད་པའི་མི་རྣམས་ཀྱིས། །རང་གིས་རང་ལ་ཅིའི་ཕྱིར་འདེབས་མི་བྱེད།།

།། ༡༣༢༽ ༄། །ཚོགས་གཉིས་རྫོགས་ཐབས་ཧེ་བཛྲ་ཞེས་པ་གཞོན་ནུ་ཚུལ་ཁྲིམས་ལ་གནང་བ།། ལྷ་དང་བཅས་པའི་འཇིག་རྟེན་གྱི། །མགོན་གྱུར་བླ་མ་རིན་ཆེན་གྱི། །ཞབས་ཀྱི་ཟེའུ་འབྲུར་གཙུག་གིས་འདུད། །འཇིག་རྟེན་མགོན་པོ་རིན་ཆེན་གྱི། །ཞབས་ཀྱི་རྡུལ་ལ་རེག་པ་ཡིས། །ཤཱཀྱའི་དགེ་སློང་བསོད་སྙོམས་པ། །སྤྲོས་མེད་རི་ཁྲོད་རྣལ་འབྱོར་པས། །དགོངས་པ་སྒྲུབ་པའི་སློབ་མ་ལ། །གཏན་གྱི་སྲོག་སྲིད་བཙལ་ལུགས་བསྟན། །མི་རྟག་འཆི་བ་རྗེས་དྲན་པས། །འཇིག་རྟེན་བྱ་དང་བྱེད་པ་ལ། །སྙིང་པོར་མི་བལྟ་མོས་གུས་ཅན། །འཇིག་རྟེན་འདི་ཡི་སྡིག་པ་དང༌། །འཇིག་རྟེན་ཕ་རོལ་རྣམ་སྨིན་ལ། །ཉེས་པར་མཐོང་བས་སྤང་པར་བྱ། །བླ་མ་དཀོན་མཆོག་དོན་ཆེད་དུ། །སྡིག་པ་བྱས་པའི་མི་རྣམས་ཀྱང༌། །འདི་དང་འཇིག་རྟེན་ཕ་རོལ་ཏུ། །བླ་མ་དཀོན་མཆོག་གང་གིས་ཀྱང་་རྣལ་འབྱོར་པ། །བག་དང་ལྡན་ན་རབ་བྱུང་ཡིན། །གཞན་གྱི་ཉེས་པ་བཟོད་ན་ཡང༌། །རྗེ་ལ་ངན་སྨྲས་བྱེད་པ་ལ། །ང་ལ་བཟོད་པའི་ཐབས་མེད་དེ། །རིན་ཆེན་མགོ་ལ་ཡ་ཟེར་ཀྱང༌། །རྒྱ་མཚོའི་གླིང་ལ་ཟེར་བར་སོམས། །གང་ལ་གནོད་ན་བདེ་འབྲེལ་བའི། །བླ་མ་མཆོག་དང་འབྲེལ་པ་ལ། །དགའ་བ་ཆེན་པོ་ཡང་ཡང་བསྐྱེད། །བཅུ་གསུམ་པོ་ལ་ནན་ཏན་བྱ། །དུས་གསུམ་རྒྱལ་བའི་དངོས་གྲུབ་བླང༌། །ཁྱེད་ཀྱི་མགོ་ལ་ཡ་ཟེར་ན། །ཐོག་མེད་དུས་ནས་ད་ཡི་བར། །ཕུང་ཁྲོལ་རྩ་བ་བདག་འཛིན་གྱི། །མགོ་ལ་རྡེག་པའི་མཐུ་བོ་ཆེ། །རྡོ་རྗེ་འཛིན་པའི་ཡི་དམ་ལྷར། །ངེས་པའི་ཤེས་པ་ཆེན་པོ་བསྐྱེད། །སྐྱབས་སུ་མཆིའོ་གསོལ་བ་འདེབས། །བཅོས་མ་མེད་པའི་མོས་གུས་བྱ། །མངོན་མཚནས་ཤིག་རྒྱུགས་ཤིག་འགག་ལ་རྒྱུགས། །ཟུངས་ཤིག་ཟུངས་ཤིག་དགྲ་བོ་ཟུངས། །མོས་གུས་ཅན་གྱི་སློབ་མ་རྣམས། །བླ་མའི་ཆེད་དུ་སྡིག་མི་བྱེད། །ཁལ་ཐང་བརྒྱ་དང་སུམ་བརྒྱས་ཀྱང༌། །ངེད་རང་སྤད་ཀྱི་མགོ་མི་ཁྱོགས། །ཕ་ལ་བུ་སྐྱེས་གྱད་ཀྱི་རིགས། །རྗེ་བཙུན་སྒྲ་བསྒྱུར་ལོ་ཙཱ་ལ། །མི་ལ་རྣལ་འབྱོར་དབང་ཕྱུག་གིས། །ཞབས་ཏོག་བྱས་པའི་ཕྱི་རྗེས་སྙོགས། །དུས་ངན་ཐ་མའི་སྲོག་ཆགས་རྣམས། །འགྲོགས་པ་མི་སླ་དཀའ་བ་སྟེ། །བྱམས་དང་སྙིང་རྗེའི་དཀྱིལ་འཁོར་གྱིས། །རྒྱལ་བའི་བསྟན་པ་འཛིན་བྱེད་པ། །སྲ་པའི་དོན་དུ་ཞུས། །ཧེ་བཛྲ་རྫོགས་སོ།།

།། ༡༣༣༽ ༄། །ཐེག་གསུམ་ཉམས་ལེན་གནད་ཀྱི་དོན་ཀུན་འགྲུབ་པར་བསྟན་པ།། ལྷ་དང་བཅས་པའི་འཇིག་རྟེན་གྱི། །སྐྱབས་གཅིག་བླ་མ་དཀོན་མཆོག་ལ། །ཕྱག་འཚལ་འདུད་ཅིང་ཕྱག་འཚལ་འདུད། །གུས་པས་ཕྱག་འཚལ་སྐྱབས་སུ་མཆི། །ཚད་མེད་སྙིང་རྗེ་སྐྱེས་པ་ཡིས། །རང་ལས་གཞན་གཅེས་བསམ་པ་ཡིས། །འགྲོ་བ་རྗེས་སུ་གཟུང་འདོད་ན། །ལྷ་དང་བཅས་པའི་འཇིག་རྟེན་ལ། །བླ་མེད་དཀོན་མཆོག་གསུམ་པོ་ལས། །སྐྱོབ་པའི་སྐྱབས་གཞན་མི་སྲིད་པས། །གསུམ་པོས་རྗེས་སུ་གཟུང་བར་བྱ། །གསང་སྔགས་རྡོ་རྗེ་ཐེག་པ་ཡིས། །དངོས་གྲུབ་རྣམ་གསུམ་ལ་གནས་པས། །སངས་རྒྱས་སྐྱོབ་པའི་སྐྱབས་ཆེན་གྱིས། །ཕྲིན་ལས་རྣམ་བཞིས་བསྒྲུབ་པར་བྱ། །བྱང་ཆུབ་སེམས་དཔའི་ཐེག་པ་ཡིས། །བདེན་དྲང་གཉིས་ལ་རབ་གནས་ཏེ། །འགྲོ་བ་སྨིན་པར་བྱེད་པའི་ཚུལ། །བསྡུ་དངོས་བཞི་ཡིས་སྨིན་བྱས་ཏེ། །སྙིང་བརྩེར་ལྡན་ཞིང་བྱམས་ཕྱིར་དང༌། །སེམས་དགེ་བ་ལ་ཉེས་མེད་གསུངས། །རབ་ཏུ་བྱུང་བ་གང་ཡིན་པས། །དགེ་འདུན་མཐུན་པའི་བྱ་བ་ཡིས། །ཐམས་ཅད་མི་འགྲུབ་གང་ཡང་མེད། །དགེ་འདུན་མཐུན་པ་བདེ་བ་སྟེ། །མཐུན་པ་རྣམས་ཀྱི་དཀའ་ཐུབ་བདེ། །གང་དང་གང་དུ་གནས་པ་ཡི། །དགེ་འདུན་རྣམས་དང་མཐུན་པ་ཡིས། །དོན་ཀུན་འགྲུབ་པར་འགྱུར་བ་ཉིད། །སྦྱངས་སྡོམ་བརྟུལ་ཞུགས་བརྟན་པ་དང༌། །གཞི་ཇི་བཞིན་གྱིས་ཐམས་ཅད་འགྲུབ།། །། ༡༣༤༽ ༄། །ཟབ་མོ་གནད་ཀྱི་ཕྲེང་བ་ཀློང་ཐང་པ་དགེ་བཤེས་བེ་རིའི་ཞུས་ཆོས།། ར་བགྲོད་པའི་རྐང་པ་ནི་ཆག འཁོར་བ་དང་ངན་སོང་ལས་སྐྱོབ་པར་བྱེད་པའི་སྐྱབས་ཇོ་བོ་དཀོན་མཆོག་གསུམ་དང་ནི་བྲལ། ཇི་ལྟར་བྱས་ཀྱང་ཕན་པ་དང་བདེ་བའི་སྐལ་པ་མེད་པར་གྱུར་པ་ཡིན་པས། དེང་སང་ཕུན་སུམ་ཚོགས་པའི་དུས་འདིར་རང་གི་ལུས་དང་སྲོག་ལ་ལྟོས་པ་མེད་པར་བརྩོན་འགྲུས་དང་བརྟུལ་ཞུགས་ཀྱི་སྟོབས་གཅད་དུ་མེད་པའི་ཤུགས་ཀྱིས། སྐྱེ་བ་གཏན་གྱི་སོ་ནམ། དུས་དང་རྣམ་པ་ཐམས་ཅད་ཀྱི་བདེ་སྐྱིད།

བླ་ན་མེད་པར་ཡང་དག་པར་རྫོགས་པའི་བྱང་ཆུབ་བསྒྲུབ་པར་བྱའོ། །རྫོགས་པའི་བྱང་ཆུབ་རིན་པོ་ཆེ་དེ་ཚུལ་ཇི་ལྟར་སྒྲུབ་སྙམ་ན། ལྷག་པའི་བསམ་པ་གཡོ་སྒྱུ་མེད་པས་བྱང་ཆུབ་མཆོག་ཏུ་སེམས་བསྐྱེད་ནས། ཡོན་ཏན་ཐམས་ཅད་བསྐྱེད་པར་བྱེད་པའི་ས་གཞི་ལྟ་བུ་ཚུལ་ཁྲིམས་རིན་པོ་ཆེ་ལ་ཕ་རོལ་ཏུ་ཕྱིན་པ་རྣམ་པ་དྲུག་གི་དགེ་བའི་རྩ་བ་རང་ཉིད་ཀྱིས་བགྱིས་པ་དང༌། གཞན་ལ་བགྱིད་དུ་སྩལ་པ་དང༌། རང་གཞན་ཐམས་ཅད་ཀྱིས་དུས་གསུམ་དུ་བྱས་ཤིང་བསགས་པའི་དགེ་བའི་རྩ་བ་ལ་རྗེས་སུ་ཡི་རང་བར་བྱས་ཤིང༌། ཞེ་ཐག་པ་སྙིང་ཁོང་རུས་པའི་གཏིང་ནས་བྱས་ཤིང་བསགས་པའི་དགེ་བའི་རྩ་བ་ལྟོས་པ་དང་འཁྲིས་པ་མེད་པར་རྫོགས་པའི་བྱང་ཆུབ་ཏུ་བསྔོ་བ་བྱ་སྟེ། དེ་ལྟར་ཞིང་དང་བསམ་པ་དང་དངོས་པོ་རྣམ་པ་གསུམ་གྱི་རྟེན་ཅིང་འབྲེལ་བར་འབྱུང་བའི་གནད་མ་འཆུགས་པས། ཚེ་འདི་དང་ཕྱི་མ། དུས་དང་རྣམ་པ་ཐམས་ཅད་ཀྱི་བདེ་བ་དང་སྐྱིད་པ། བསོད་ནམས་དང་ཡེ་ཤེས་ཀྱི་ཚོགས་མ་སྐྱེས་པ་སྐྱེ་བ་དང༌། སྐྱེས་པ་འཕེལ་བ་དང༌། འཕེལ་ཞིང་རྫོགས་པ་ཉམས་པ་མེད་པའི་ཆོས་ཉིད་ཁོང་དུ་ཆུད་པར་བྱས་ནས། རིན་ཆེན་དབང་ཕྱུག་ལྟར་ཉམས་སུ་བླང་བར་བྱའོ། །གཞན་ཡང་ངེད་རང་ཕ་སྤད་ཀྱི་སྙིང་གཏམ་ཚིག་གཅིག མན་ངག་གི་གནད་ཟབ་མོ། བླ་མ་རིན་པོ་ཆེའི་ཞལ་སྔ་ནས། ཆོས་ལ་བློ་ངེས་པ་འབའ་ཞིག་ཡིན། གཞན་གདམས་ངག་དང་རྗེས་སུ་བསྟན་པ་མེད་གསུང༌། སློབ་དཔོན་བྲམ་ཟེ་ཆེན་པོའི་ཞལ་སྔ་ནས། ངེས་པའི་བྱིན་རླབས་དབང་དུ་བྱས་གསུངས་པས། ཕྱག་རྒྱ་ཆེན་པོ་མཆོག་གི་དངོས་གྲུབ་དང་ཐུན་མོང་གི་དངོས་གྲུབ་བྱ་བ་བྱེད་པ་མཐོ་དམན་འབྲིང་གསུམ་ཅི་དང་ཅི་བྱེད་པ་ཐམས་ཅད་མ་གྲུབ་པ་གྲུབ་པ་དང༌། གྲུབ་པ་བརྟན་པ་དང༌། བརྟན་པ་གོང་ནས་གོང་དུ་འཕར་པ་དང༌། འཕར་ནས་ཉམས་པ་མེད་པར་རྟག་པ་ཞིང་གི་གནད་དཀོན་མཆོག་རིན་པོ་ཆེ་རྣམ་པ་གསུམ་ལ། ཞེ་ཐག་པ་སྙིང་ཁོང་རུས་པའི་གཏིང་ནས་སྐྱབས་སུ་སོང་ཞིང་བསླབ་བྱ་དང་མ་བྲལ་བས།

དཀོན་མཆོག་གསུམ་གྱི་བྱིན་རླབས་རྒྱ་ཆེན་པོས་བདག་ཉིད་བྱིན་གྱིས་རློབ་པ་དང༌། ལྷག་པའི་བསམ་པ་གཡོ་བ་མེད་པས། བྱང་ཆུབ་ཀྱི་སེམས་རང་གི་རྒྱུད་ལ་སྐྱེས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་གཅིག་ཏུ་གྱུར་པའི་བྱིན་གྱིས་རླབས་པ་དང༌། རང་ཉིད་ལྷུན་གྱིས་གྲུབ་པའི་ཡང་དག་པར་རྫོགས་པའི་སངས་རྒྱས་རྡོ་རྗེ་འཆང་ཆེན་པོ་ཡི་དམ་གྱི་ལྷ་ཉིད་དུ་ངེས་པས། ཡི་དམ་གྱི་ལྷས་བྱིན་གྱིས་རླབས་དང༌། དེ་ཉིད་ཀྱི་སྔགས་དང་ཕྱག་རྒྱ་དང་དམ་ཚིག་དང་འབྲལ་བ་མེད་པའི་རིགས་སྔགས་དང་གསང་སྔགས་དང་སྙིང་པོ་དང་ཕྱག་རྒྱས་བྱིན་གྱིས་རླབས་དང༌། རང་ཉིད་འཁོར་འདས། འཁོར་འདས་རང་ཉིད། སེམས་ཉིད་ཕྱག་རྒྱ་ཆེན་པོར་གདོད་ནས་རང་བྱུང་ལྷུན་གྱིས་གྲུབ་པ་ལ་རང་ཉིད་འགྱུར་འདོད་ཀྱང་གཤིས་ཀྱིས་འགྱུར་དུ་མ་བཏུབ་པ། རང་བཞིན་གྱིས་རྣམ་པར་དག་པའི་བྱིན་གྱིས་རླབས་དང༌། རྡོ་རྗེ་འཆང་ཆེན་པོས་ཞི་བ་དང་རྒྱས་པ་དང༌། དབང་དང་དྲག་པོའི་ཕུན་སུམ་ཚོགས་པ་རྣམ་པ་ལྔ་འཁྲུལ་འཁོར་མཐར་ཐུག་གཤིན་རྗེ་གཤེད་ཅེས་གསུངས་པའི་དོན་འཁྲུལ་འཁོར་མན་ངག་གི་གནད་ཀྱིས་བྱིན་གྱིས་རླབས་དང༌། བྱིན་གྱིས་རླབས་འདི་རྣམས་ཐམས་ཅད་ཀྱི་རྟེན་འབྲེལ་བསྒྲིགས་པས། རང་གཞན་ཐམས་ཅད་ཀྱི་དོན་ལྷུན་གྱིས་གྲུབ་ལ་རྒྱུན་མི་ཆད་པས་དེ་ཁོ་ན་ལ་ནན་ཏན་ཤིན་ཏུ་ཆེ་བར་མཛད་པར་ཞུ། ལར་ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གསུངས་པ་ཐམས་ཅད་ཀུན། །རང་སེམས་གཅིག་པུ་མ་གཏོགས་པ། །དུས་གསུམ་རྒྱལ་བས་མ་རྙེད་པས། །བསམ་པ་ངན་པ་ཐམས་ཅད་སྤང༌། །བསམ་པ་བཟང་པོ་ཐམས་ཅད་བསྐྱེད། །དྲན་དང་ཤེས་བཞིན་བག་ཡོད་པས། །དབང་པོ་སྒོ་རྣམས་བསྲུང་བ་ལས། །རྒྱལ་བས་བགྲོད་པའི་ལམ་གཞན་མེད། །དེས་ན་བག་དང་ལྡན་པ་གཅེས། །ཐབས་མཁས་ཤེས་རབ་ཟབ་མོ་ཡིས། །འགྲོ་བ་སྨིན་པར་བྱེད་པ་ཡང༌། །མི་ནག་གདུག་པའི་ས་ཕྱོགས་སུ། །མཁས་པ་བས་ཀྱང་མཁས་པ་དགོས། །གནས་གཅིག་ཐེར་ཟུག་སྡོད་པ་ཡང༌། །ཁ་ཅིག་དགའ་བ་སྐྱེ་ན་ཡང༌། །དེ་ལ་ཟློག་པ་ཡོད་སྲིད་པས། །བརྟགས་ནས་བག་དང་ལྡན་པར་བྱ། །ས་ཕྱོགས་འདི་ན་འདི་ཡོད་ཅེས། །བསམ་རྟོག་ཚིག་གི་རྗེས་མི་འབྲང༌། །མཐུན་པའི་གནས་དང་ཡུལ་རྣམས་སུ། །རང་གཞན་དོན་ཀུན་བསྒྲུབ་པ་ཡི། །ཡུན་རིང་གནས་ལ་འགལ་བ་མེད། །སུ་དང་འགྲོགས་ཀྱང་ཡི་དམ་ལྷ། །གང་དུ་འདུག་ཀྱང་གཞལ་མེད་ཁང༌། །དགྲ་གཉེན་ཐམས་ཅད་མཉམ་པོར་མཛོད། །རང་གཞན་ཐམས་ཅད་གཅིག་ཏུ་བསྲེས། །འབྱུང་པོ་ཀུན་ལ་བྱམས་པའི་ཡིད། །བརྩེ་བས་ཐམས་ཅད་བསྐྱང་བར་བྱ། །བཅུ་ཆོས་གསུམ་ཆོས་མན་ངག་འདི། །དུས་གསུམ་རྒྱལ་བའི་ཐུགས་ཀྱི་གཏེར། །བྱ་དང་བྱེད་པ་ཐམས་ཅད་ལ། །སྐྱེས་ཆེན་ཁྱེད་ཀྱིས་ཉམས་སུ་བླང༌། །ཟབ་དང་རྒྱ་ཆེའི་གདམས་ངག་ཀུན། །བདག་ལ་ལུས་པ་མ་མཆིས་པར། །ཐམས་ཅད་སྙན་དུ་གསོལ་ཟིན་པས། །དུས་འདིར་འབྲི་རྒྱུ་མ་མཆིས་ཀྱང༌། །དར་མ་དབང་ཕྱུག་ནན་ཆེ་བས། །ཇི་ལྟར་གསུངས་བཞིན་བསྒྲུབས་པ་ཡི། །ཡི་གེར་བྲིས་པ་འདི་ལགས་སོ། །བྲིས་པའི་དགེ་བ་གང་ཡིན་དེས། །འགྲོ་བ་བྱང་ཆུབ་ཐོབ་པར་ཤོག

།ཟབ་མོ་གནད་ཀྱི་ཕྲེང་བ་ཞེས་བྱ་བ་ཀློང་ཐང་པ་དགེ་བཤེས་བེ་རིས་ཞུས་པ་རྫོགས་སོ།། །། ༡༣༥༽ ༄། །བླ་མེད་ཐེག་པའི་གནད་བསྡུས་དགེ་བཤེས་ཆེན་པོ་བླ་བྲང་པ་ལ་གནང་བ།། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །མཉམ་མེད་བླ་མ་རིན་ཆེན་གྱི། །ཞབས་ཀྱི་པVོར་གཙུག་གིས་འདུད། །བླ་མ་དེ་ཡིས་ཞལ་སྔ་ནས། །ཐོག་མ་བར་དང་མཐར་དགེ་བ། །འདས་པའི་སངས་རྒྱས་རྣམས་ཀྱིས་གསུངས། །མ་འོངས་རྣམས་ཀྱང་གསུང་འགྱུར་ལ། །ད་ལྟར་བྱུང་བའི་རྫོགས་སངས་རྒྱས། །ཡང་དང་ཡང་དུ་གསུང་བ་གང༌། །བྱང་ཆུབ་སེམས་དང་ཡི་དམ་ལྷ། །བླ་མ་དམ་པའི་མོས་གུས་དང༌། །མཐར་ཐུག་ཕྱག་རྒྱ་ཆེན་པོའི་གནད། །དུས་གསུམ་བསགས་དང་ཡོད་པ་ཡི། །དགེ་བ་བྱང་ཆུབ་མཆོག་ཏུ་བསྔོ། །འདི་ལས་དམ་པའི་ཆོས་གཞན་མེད། །རྫོགས་པའི་བྱང་ཆུབ་མ་ཐོབ་བར། །ཉམས་སུ་ལོངས་ཤིག་བཀའ་སྩལ་གསུངས། །དང་པོར་བྱང་ཆུབ་སེམས་ཀྱི་གནད། །སྡང་བའི་དགྲ་དང་གནོད་པའི་བགེགས། །ཐར་དང་ཐམས་ཅད་མཁྱེན་པ་ཡི། །བགེགས་དང་བར་དུ་གཅོད་པ་ལ། །སྙིང་རྗེ་ཆེན་པོ་ཡང་ཡང་བསྒོམ། །དེ་ཡང་འདི་ལྟར་ཉམས་སུ་བླང༌། །ཤིན་ཏུ་དབེན་པའི་ས་ཕྱོགས་སུ། །སྐུ་མཚམས་བཅད་ཅིང་བྱ་བྲེལ་སྤང༌། །ལུས་སེམས་གཡེང་བ་མེད་པར་བྱ། །གནོད་པར་བྱེད་པ་དེ་རྣམས་ལ། །རྒྱུན་ཆད་མེད་པའི་བརྩོན་འགྲུས་ཀྱིས། །སྙིང་རྗེ་བསྒོམ་ཞིང་གོམས་པ་ལས། །གཡོ་སྒྱུ་མེད་པའི་སྙིང་རྗེ་སྐྱེས། །དེ་ནས་འགྲོ་བ་ཀུན་ལ་བསྒོམ། །གཤའ་མར་སྙིང་རྗེ་སྐྱེས་པའི་ཚེ། །ནམ་མཁའ་མཉམ་པའི་སེམས་ཅན་རྣམས། །བདེ་སྐྱིད་ཕུན་སུམ་ཚོགས་པ་དང༌། །སྡུག་བསྔལ་ཀུན་དང་བྲལ་བ་དང༌། །མཐར་ཐུག་སངས་རྒྱས་ཐོབ་པའི་ཕྱིར། །རྫོགས་པའི་སངས་རྒྱས་མ་ཐོབ་བར། །ལུས་ངག་ཡིད་གསུམ་དགེ་ལ་བཀོལ། །མ་ཤི་བར་དང་སང་གི་བར། །ལུས་ངག་ཡིད་གསུམ་དགེ་ལ་བཀོལ། །སྙམ་དུ་སེམས་ལ་དམ་བཅའ་བྱ། །བརྟུལ་ཞུགས་ཆེན་པོས་དེ་ལྟར་བསྒྲུབ། །རང་ཉིད་ལྷག་པའི་ལྷར་བསྒོམས་ཏེ། །གསལ་ལ་དང་བ་འཇའ་ཚོན་ལྟར། །སྣང་ལ་རང་བཞིན་མེད་པར་བསྒོམ། །དེ་ལ་བསམ་པ་འཇུག་གྱུར་ན། །མི་སྐྱོའི་བར་དུ་ནན་ཏན་བསྐྱེད། །དེ་ནས་མགོན་པོ་རིན་པོ་ཆེ། །དུས་གསུམ་སངས་རྒྱས་འདུས་པའི་སྐུ། །དཔལ་ལྡན་ཕག་མོ་གྲུ་པ་དེ། །བདག་ཅག་སློབ་འབངས་ཐམས་ཅད་ཀྱི། །སྐྱོན་དག་ཡོན་ཏན་རྫོགས་བྱེད་པའི། །རྩ་བའི་བླ་མ་དམ་པ་ཡིན། །རིན་ཆེན་དབང་གི་རྒྱལ་པོ་ལྟར། །དཔྱིད་ཀྱི་ཐིག་ལེར་གསུངས་པ་བཞིན། །ཧེ་རུ་ཀ་དང་ཕག་མོ་ཡི། །གནས་སུ་རྒྱུན་ཆད་མེད་པར་བསྒོམ། །ཧེ་རུ་ཀས་ནི་གདུག་པ་འཇོམས། །རྗེ་བཙུན་མཁའ་འགྲོས་ཕན་བདེ་ཡི། །ཡོན་ཏན་མཐའ་ཡས་སྟེར་བར་མཛད། །གཞུང་ཚོགས་མང་པོའི་རྗེས་འབྲངས་ནས། །གནས་དང་ཉེ་བའི་གནས་རྣམས་དང༌། །ཞིང་དང་ཉེ་བའི་ཞིང་དང་ནི། །ཚན་Zོ་ཉེ་བའི་ཚན་Zོ་དང༌། །དུར་ཁྲོད་ཉེ་བའི་དུར་ཁྲོད་དང༌། །སངས་རྒྱས་ལྔ་ཡི་ཕོ་བྲང་དུ། །སྒོམ་པར་འདོད་ལུགས་མང་ཡོད་ཀྱང༌། །དཔའ་བོ་ཐམས་ཅད་ཧེ་རུ་ཀཿ

།མཁའ་འགྲོ་རིགས་ནི་སུམ་ཅུ་བདུན། །ཀུན་ཀྱང་ཕག་མོའི་རིགས་ལས་སྐྱེས། །བཅོམ་ལྡན་འདས་ཀྱིས་གསུངས་པས་ན། །གཉིས་པོ་འདི་ལས་མ་གཏོགས་པ། །ཁྱེད་ཀྱིས་གཞན་དུ་མ་བསྒོམ་མཛོད། །དཔའ་བོ་མཁའ་འགྲོ་གདུག་པ་རྣམས། །ཁྲོས་པས་ཕུང་བར་འགྱུར་དུ་འོང༌། །ཧེ་རུ་ཀ་དང་རྣལ་འབྱོར་མའི། །ཡོན་ཏན་རྒྱ་མཚོ་མཐའ་ཡས་པ། །འགྲོ་བའི་མགོན་པོ་རིན་ཆེན་གྱིས། །ཁྱེད་ལ་སྦྱིན་པར་ཐེ་ཚོམ་མེད། །གསང་སྔགས་ཐབས་ཀྱིས་ཡོན་ཏན་ཀུན། །རང་ལ་བྱིན་གྱིས་རློབ་པ་ཡི། །བླ་མ་རིན་ཆེན་བདེ་ལེགས་མཛད། །རྒྱུན་ཆད་མེད་པའི་བརྩོན་འགྲུས་ཀྱིས། །ཉིན་མཚན་མེད་པར་ཉམས་སུ་བླང༌། །མོས་གུས་གདུང་ཤུགས་མ་གཅད་དང༌། །ཁོ་བོའི་བླ་མ་རིན་ཆེན་གྱི། །བྱིན་རླབས་ཁྱེད་ཀྱིས་ཤེས་ནས་མཆི། །ད་མཐར་ཐུག་ཕྱག་རྒྱ་ཆེན་པོའི་གནད། །རྗེ་བཙུན་དེ་ཡི་ཞལ་སྔ་ནས། །རང་སེམས་རང་བྱུང་ལྷུན་གྱིས་གྲུབ། །དུས་གསུམ་འགྱུར་བ་མེད་པ་ལ། །མཉམ་རྗེས་རྟོགས་པས་མ་སླད་ཅིག །བྱེ་བྲག་སྨྲ་བའི་གྲུབ་མཐར་ལྟུང༌། །འཇིག་རྟེན་མགོན་པོས་གསུངས་པས་ན། །གསུངས་པ་དེ་ཡི་རྗེས་སུ་འབྲངས། །རང་སེམས་རང་བྱུང་ལྷུན་གྱིས་གྲུབ། །འདས་པའི་དུས་སུ་བྱས་པ་མེད། །ད་ལྟར་དུས་སུ་དབྲི་བ་མེད། །མ་འོངས་པ་ན་བསྣན་པ་མེད། །མ་བྱས་དབྲི་བསྣན་མེད་པ་ཡི། །རང་སེམས་འགྱུར་མེད་སྒོམ་དུ་མེད། །སྒོམ་རྒྱུ་བྱུང་ན་ནོར་བ་ཡིན། །ལྷུན་གྱིས་གྲུབ་པ་མ་བཅོས་པ། །དགེ་བའི་བཤེས་ཀྱིས་ཤེས་པར་མཛོད། །སྐྱེས་བུ་དམ་པས་རྟོགས་པར་མཛོད། །རང་ལས་གཞན་ཏུ་མ་རེ་མཛོད། །རྟོགས་མ་རྟོགས་གཉིས་ལས་མ་གཏོགས་པ། །འབྲས་བུ་ཐོབ་དང་མ་ཐོབ་མེད། །མཉམ་མེད་བླ་མ་དམ་པས་གསུང༌། །ཡི་གེར་བཀོད་པར་མི་རིགས་ཀྱང༌། །ཐུབ་པའི་བསྟན་པ་རིན་ཆེན་གྱི། །བདག་པོ་ཡོངས་ཀྱི་དགེ་བའི་བཤེས། །བསླབ་གསུམ་རིན་ཆེན་རྒྱན་གྱིས་མཛེས། །ཐོས་བསམ་སྒོམ་གསུམ་ནོར་གྱིས་ཕྱུག །མི་ནུབ་བསྟན་པའི་རྒྱལ་མཚན་བསྣམས། །མཁན་པོ་ཆེན་པོ་བླ་བྲང་བས། །དད་ཅིང་གུས་པས་གསོལ་བཏབ་ནས། །བྲིས་པའི་བསོད་ནམས་གང་ཡིན་དེས། །ཐམས་ཅད་རྡོ་རྗེ་འཛིན་པར་ཤོག

།དགེ་བའི་རྩ་བ་བསྔོ་བ་བྱ་བའི་ལུགས། །འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དང༌། །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །རྡོ་རྗེ་རྒྱལ་མཚན་མཆོག་གིས་བསྔོ་བ་ལས། །གསུངས་པ་དེ་ཡི་རྗེས་སུ་འབྲང་བར་མཛོད། །བླ་ན་མེད་པའི་ཐེག་པའི་གནད་བསྡུས་པ་ཞལ་གྱི་གདམས་པ་རིན་པོ་ཆེ་ཞེས་བགྱི་བ་དགེ་བའི་བཤེས་གཉེན་ཆེན་པོ་བླ་བྲང་པས་ཞུས་པ་རྫོགས་སོ།། །། 

༡༣༦༽ ༄། །བྱང་ཆུབ་སེམས་གཉིས་ཉམས་སུ་བླང་བའི་གདམས་ངག་ཡེ་ཤེས་རྩེགས་ལ་གནང་བ།། ང་ཆུབ་ཀྱི་སེམས་མ་གཏོགས་པ་གང་གིས་ཀྱང་རྫོགས་པའི་བྱང་ཆུབ་མི་ཐོབ་སྟེ། མེད་ན་མི་འབྱུང་བའི་རྒྱུ་འབྲས་ངེས་པ་ལགས། བྱང་ཆུབ་ཀྱི་སེམས་ལ་རྣམ་པ་གཉིས་ཏེ། ཀུན་རྫོབ་བྱང་ཆུབ་ཀྱི་སེམས་ཉམས་སུ་བླང་བའི་དབང་དུ་བྱས་ན། རླབས་པོ་ཆེ་ཡི་དགེ་བའི་རྩ་བ་བྱེད་པའི་དུས་སམ། སྔ་ཐུན་དང་པོ་ལ་ཞེ་ཐག་པ་སྙིང་ཁོང་རུས་པའིས་བཟུང་སྟེ་ཉི་མ་སང་ད་ཙམ་གྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། སྙམ་དུ་དུས་རིང་ཐུང་རྣམ་པ་གསུམ་བྱིན་གྱིས་རླབས་ནས། ལག་ལེན་དུ་ལུས་ངག་ཡིད་གསུམ་གྱི་དགེ་བའི་རྩ་བ་ཐམས་ཅད་བསམ་པ་དེ་ཉིད་ཀྱི་རྗེས་སུ་འབྲངས་ནས་བྱ་བ་འམ། ཡང་ན་ནངས་པར་རམ། དལ་བའི་དུས་སུ་བྱང་ཆུབ་ཀྱི་སེམས་བསྒོམས་ནས་དེའི་རྗེས་སུ་འབྲངས་པའི་ལུས་ངག་ཡིད་གསུམ་གྱི་དགེ་བའི་རྩ་བ་དེས་མཚོན་ནས། རང་གཞན་ཐམས་ཅད་ཀྱིས། དུས་གསུམ་དུ་བསགས་ཤིང་ཡོད་པའི་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བར་བྱ་བ་ནི་ཀུན་རྫོབ་བྱང་ཆུབ་ཀྱི་སེམས། ཐབས་མཁས་པ་དུས་གསུམ་གྱི་སངས་རྒྱས་ཐམས་ཅད་ཀྱི་དགོངས་པ། གནས་སྐབས་དང་མཐར་ཐུག་གི་ཡོན་ཏན་ཐམས་ཅད་བསྒྲུབ་པར་བྱེད་པའི་གཏེར་ཆེན་པོ་ཡིན་པས། ཀུན་རྫོབ་བྱང་ཆུབ་ཀྱི་སེམས་དེ་ཉམས་སུ་བླང་བར་བྱའོ། །དེ་ལ་དོན་དམ་པ་བྱང་ཆུབ་ཀྱི་སེམས་ཇི་ལྟར་ཉམས་སུ་བླང་སྙམ་ན། དོན་དམ་པ་བྱང་ཆུབ་ཀྱི་སེམས་དེ་ནི། ཀུན་རྫོབ་དེ་ཉིད་སྐྱེ་འགག་གནས་གསུམ་སྤྲོས་པ་ཐམས་ཅད་ཀྱི་མཐའ་དང་བྲལ་བ་དེ་ཁོ་ན་ཉིད་ཡིན་ཏེ། དེ་ལྟར་ཡང༌། སློབ་དཔོན་འཕགས་པའི་ཞལ་སྔ་ནས་ཀྱང༌། འཁོར་བ་དང་ནི་མྱ་ངན་འདས། །གཉིས་སུ་ཡོད་པ་མ་ཡིན་ཏེ། །འཁོར་བའི་རང་བཞིན་ཤེས་པ་ལ། །མྱ་ངན་འདས་ཞེས་བརྗོད་པ་ཡིན། །ཞེས་པ་དང༌། བླ་མ་རིན་པོ་ཆེའི་ཞལ་སྔ་ནས་ཀྱང༌། སྤྲོས་པ་རབ་ཞི་དོན་དམ་བྱང་ཆུབ་སེམས། །སྙིང་རྗེས་རབ་བརླན་ཀུན་རྫོབ་སྨོན་འཇུག་གཉིས། །ཏིལ་དང་ཏིལ་མར་བཞིན་དུ་རོ་གཅིག་པ། །ཞེས་གསུངས་པས།

ཐ་དད་མེད་པར་ཤེས་པར་བྱ་བ་ནི། དངོས་པོ་ཐམས་ཅད་རྡུལ་ཆའམ། རྡུལ་ཆའི་དབྱེ་བས་ཕྱེ་ན་སྟོང་པ་ཉིད་དུ་བསྒོམ་པའི་ལུགས་ཡོད་ཀྱང༌། བླ་མ་རིན་པོ་ཆེའི་བཞེད་པས། བླ་མ་དམ་པའི་མོས་གུས་འབའ་ཞིག་གིས་རྟོགས་པར་བཞེད་དེ། དེ་ལྟར་ཡང༌། བཅོམ་ལྡན་འདས་ཀྱིས་དཔལ་དགྱེས་པ་རྡོ་རྗེ་ནས། གཞན་གྱི་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་མཐའ་བསྟེན་པ་དང༌། །རང་གི་བསོད་ནམས་ལས་ཤེས་བྱ། །ཞེས་གསུངས་པས། བླ་མ་དམ་པའི་མོས་གུས་དང༌། གོང་གི་བསོད་ནམས་ཀྱི་ཚོགས་བསགས་པས། སྨྲ་བསམ་བརྗོད་མེད་ཀྱི་དོན་རྟོག་གེ་བ་རྣམས་ཀྱི་ཡུལ་མ་ཡིན་པ་སྤྲོས་མེད་ལྷན་ཅིག་སྐྱེས་པའིཤེས་པ་མ་བཅོས་པའི་ངང་ལ་བཞག ཡོད་པར་མི་གཟུང་རྟག་ལྟ་ཡིན། །མེད་པར་མི་བསྒོམ་ཆད་ལྟ་ཡིན། །འཛིན་མེད་མི་བསྒོམ་བློས་བྱས་ཡིན། །སོ་མ་མ་བཅོས་ལྷུག་པར་བཞག །གསོལ་བ་བཏབ་ཅིང་གོམས་པ་ལས། །རང་གཞན་སྣང་སྲིད་འཁོར་འདས་ཀུན། །སེམས་གཅིག་ལྷུན་གྲུབ་གཅིག་ཏུ་མཆི། །བསྒོམ་བྱ་སྒོམ་བྱེད་གཉིས་དང་བྲལ། །འབྲས་བུ་སྤངས་ཐོབ་རེ་དོགས་བྲལ། །ང་བདག་གཟུང་འཛིན་གཉིས་དང་བྲལ། །བྲལ་དང་མ་བྲལ་རློམ་སེམས་མེད། །ལྷུན་གྲུབ་ངོ་བོ་ཉིད་ཀྱི་སྐུ། །རྒྱུན་ཆད་མེད་པར་རང་ཉིད་འགྱུར། །རྗེས་སམ་ཡང་ན་སྐབས་སྐབས་སུ། །དགེ་བ་བྱང་ཆུབ་ཆེན་པོར་བསྔོ། །བསྔོ་བའི་བསྔོ་ལུགས་འདི་ལྟ་སྟེ། །འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །ཅེས་དགེ་བའི་རྩ་བ་བསྔོ་བར་བྱའོ། །རིན་པོ་ཆེ་ཡི་གདམས་ངག་འདི། །སྐྱེ་བུ་དམ་པས་བསྐུལ་གྱུར་པས། །བྲིས་ལས་བྱུང་བའི་དགེ་བ་དེས། །འགྲོ་ཀུན་བྱང་ཆུབ་མཆོག་ཐོབ་ཤོག །བླ་མ་རིན་པོ་ཆེ་དཔལ་ལྡན་འབྲི་གུང་པ་ལ་སྒོམ་པ་ཡེ་ཤེས་རྩེགས་ཀྱིས་ཞུས་པ་རྫོགས་སོ།། །། ༡༣༧༽

༄། །སྒྲུབ་པ་སྙིང་པོར་བྱེད་པའི་གདམས་ངག་སྐྱིད་ཤོད་པ་དཀོན་མཆོག་འོད་ལ་གདམས་པ།། ོལ་དགའ་བ་ཚུལ་ཁྲིམས་ཡིན། །རྩ་བ་བརྒྱུད་པའི་བླ་མ་དམ་པ་ཡི། །གདུང་བརྒྱུད་འཛིན་ཅིང་མཛེས་པ་ཚུལ་ཁྲིམས་ཡིན། །དུས་གསུམ་འཕགས་པས་བསྟོད་པ་ཚུལ་ཁྲིམས་ཡིན། །རང་གི་ལུས་དང་སྲོག་འདི་ཡལ་ཀྱང་བླའི། །ཚུལ་ཁྲིམས་མཆོག་འདི་ཁྱོད་ཀྱིས་གཅེས་པར་སྲུངས། །འཁོར་དང་ཟས་ནོར་ཕུན་སུམ་ཚོགས་པ་ཡིས། །རང་ཉིད་ཆེན་པོར་ོས་པར། །རང་བས་གཞན་གཅེས་སངས་རྒྱས་རྣམས་ཀྱི་གཞུང༌། །བསྡུ་དངོས་བཞི་དང་ཚུལ་ཁྲིམས་རྣམ་དག་དང༌། །སྟོང་དང་སྙིང་རྗེས་འགྲོ་བ་སྨིན་པར་མཛོད། །མཐུ་ཆུང་མན་ཆུང་གདམས་ཆུང་མང་པོ་ཡིས། །རེ་ཞིང་ལྟོས་པའི་སློབ་མ་བསླུ་ན་ཀོ །མཐོ་དམན་གཞན་གྱི་བློ་གཏད་ག་ལ་བྱེད། །ཐོག་མ་བར་དང་ཐ་མར་དགེ་བ་ཡི། །སྙིང་པོ་ཕ་རོལ་ཕྱིན་པ་དྲུག་གིས་སྐྱོངས། །ཁྱོད་ཉིད་ཆོས་དང་མཐུན་པའི་རི་ཁྲོད་དུ། །སྒྲུབ་པ་སྙིང་པོར་བྱེད་ཅེས་བདག་གིས་ཁུམས། །དད་པས་ཞུས་པའི་གདམས་ངག་འདི་དག་རྣམས། །ཐུགས་ལ་ཞོག་ལ་ཉམས་སུ་བླང་བར་ཞུ། །དམ་པ་རྣམས་དང་བླ་མ་དམ་པའི་གསུང༌། །དམ་ཆོས་ཚུལ་བཞིན་སྒྲུབ་པའི་དམ་པ་དེ། །དྲུང་ངམ་རྒྱང་ན་བཞུགས་ཀྱང་བླ་མ་དང༌། །རྒྱལ་བ་སྲས་དང་བཅས་རྣམས་ཤིན་ཏུ་མཉེས། །ཇི་ལྟར་བྱ་བའི་ལན་དུ་བསྟན་པའོ། །སྐྱིད་ཤོད་པ་དཀོན་མཆོག་འོད་ལ་གདམས་པའོ། །རྫོགས་སོ། །ལིང་མུག་ཁ་གང་དར་དཀར་ཁ་གང་དང༌། །གསེར་གྱི་ཆུན་པོ་འདྲ་བའི་སྐུད་པ་དང༌། །དཀོན་པའི་རིན་ཆེན་གསེར་རྣམས་བསྐུར་བ་ཀུན། །རྡོ་རྗེ་སེང་གེས་བདག་གི་ལག་ཏུ་ཐོན། །ཡིག་རྟེན་དབུ་ཞུ་བསྐུར་བས་གསོལ་བར་ཞུ།། །། ༡༣༨༽ ༄། །ཞལ་ཏ་ཚིག་གསུམ་གྱི་ཡི་གེ་མདོ་སྨད་པ་ཤེས་རབ་འོད་ལ་གདམས་པ།། དཀོན་མཆོག་གསུམ་གྱི་ངོ་བོ་དབྱེར་མེད་པ། །མཉམ་མེད་བླ་མ་དམ་པ་རིན་ཆེན་གྱི། །ཞབས་ཀྱི་པVག་གློག་དང་འདྲ། །མི་རྟག་འདོད་པའི་ལོང་མེད་པས། །འཇིག་རྟེན་བྱ་བྱེད་སྣ་ཚོགས་ཀྱིས། །རང་གིས་རང་མགོ་མི་བསྐོར་བར། །སྐྱེ་བ་གཏན་གྱི་སོ་ནམ་མཆོག

།དམ་པའི་ཆོས་ལ་ནན་ཏན་མཛོད། །འདས་དང་མ་བྱོན་ད་ལྟར་གྱི། །ཐུབ་པ་དྲང་སྲོང་ཆེན་པོ་ཡིས། །མཁྱེན་ཅིང་ཐུགས་སུ་ཆུད་པ་དང༌། །བགྲོད་པ་གཅིག་པའི་ལམ་གྱུར་པ། །བཀག་པ་གཤིས་སམ་ཡེ་བཀག་པ། །ཉོན་མོངས་གསུམ་དང་དེ་ཡི་ལས། །འདུལ་བའི་སྡེ་སྣོད་ཅེས་གྲགས་པས། །ལྷག་པ་ཚུལ་ཁྲིམས་བསླབ་པ་འདི། །རང་གི་སྲོག་པས་གཅེས་པར་སྲུངས། །སྐྱོབ་པ་སངས་རྒྱས་ཐམས་ཅད་ཀྱི། །སྟོབས་བཅུ་དྲི་མེད་ཚུལ་ཁྲིམས་ཡིན། །དུས་གསུམ་རྒྱལ་བ་ཐམས་ཅད་ཀྱི། །བསྟན་པའི་རྒྱལ་མཚན་ཚུལ་ཁྲིམས་ཡིན། །འཁོར་བ་ངན་སོང་སྡུག་བསྔལ་ལས། །སྐྱོབ་པའི་སྐྱབས་གཅིག་ཚུལ་ཁྲིམས་ཡིན། །རྩ་བ་བརྒྱུད་པའི་བླ་མ་ཡི། །ཞབས་ཏོག་བསྙེན་བཀུར་ཚུལ་ཁྲིམས་ཡིན། །ལྷ་དང་བཅས་པའི་འཇིག་རྟེན་གྱིས། །བསྟོད་ཅིང་བཀུར་བ་ཚུལ་ཁྲིམས་ཡིན། །ཤིན་ཏུ་ཕྲ་བའི་ཕྲ་བ་འང༌། །རང་སྙིང་དཔང་དུ་བཙུགས་པ་ཡི། །དྲི་མེད་ཚུལ་ཁྲིམས་བསྲུང་བར་བྱ། །བྱང་ཆུབ་རྣམ་པ་གསུམ་ཉིད་དང༌། །རྫོགས་པའི་བྱང་ཆུབ་ཆེན་པོ་ཡང༌། །སྒྱོགས་དང་འཕྲུལ་འཁོར་ཇི་བཞིན་ཏུ། །མཐར་ཐུག་གནས་སུ་ཕྱིན་བྱེད་ན། །གཞན་ལྟ་སྨོས་ཀྱང་ཅི་ཞིག་འཚལ། །དེ་བས་ནན་ཏན་ཆེན་པོས་འབད། །འད་ཆགས་པའི་རྗེས་འབྲངས་ནས། །འབད་རྩོལ་རྩོལ་སྒྲུབ་དྲག་པོ་ཡིས། །གྲོང་ཁྱེར་མང་པོ་བསྐོར་ན་ཡང༌། །ཁེ་སྤོགས་ཇི་སྙེད་གཟིགས་པར་བས། །དེས་ན་རྩ་བ་ལོ་མ་དང༌། །མེ་ཏོག་འབྲས་བུ་གྱི་ན་ལ། །བརྟེན་ནས་ཁྱོད་ཀྱིས་བྱང་ཆུབ་སྒྲུབ། །སྙིང་ནས་བྱང་ཆུབ་སྒྲུབ་དུས་སུ། །ཆོས་ཅན་ཆོས་ཉིད་གང་གིས་ཀྱང༌། །བྱ་བྱེད་ཉམས་སུ་ལེན་དུས་སུ། །དེ་ཉིད་ཆོས་སུ་མ་གོ་ནས། །གཅིག་པུར་སྡོད་ལ་རེ་ན་ཡང༌། །རྣམ་པར་རྟོག་པ་མཐོ་དམན་གྱི། །དཔུང་ཚོགས་མང་པོས་བསྐོར་ནས་མཆི། །བཅུ་དང་གསུམ་ཞེས་གྲགས་པ་ཡི། །དམ་པའི་ཆོས་ཀྱིས་ཉམས་སུ་ལོངས། །ཉམས་ལེན་གནད་ཀྱིས་ཐབས་མེད་ན། །ཅི་བྱས་སྤྲོས་པའི་གག་ཚུད་ཡིན། །ཞིང་དང་བསམ་པ་དངོས་པོ་གསུམ། །གཅིག་ཏུ་གྱུར་པའི་རྟེན་འབྲེལ་འདིས། །ཅི་བྱས་རྒྱལ་བ་ཐམས་ཅད་ཀྱི། །ཐབས་ཀྱི་རྒྱལ་པོ་ཁྱོད་ཀྱིས་སྒྲུབས། །ཤེས་རབ་སྟོང་ཉིད་འདུས་མ་བྱས། །འོད་གསལ་སྟོང་ཉིད་སྤྲོས་བྲལ་དེ། །ཐུན་གྱི་ཚོད་ལ་འདི་ལྟར་བསྒོམ། །ཁ་ཏ་བྱ་རྒྱུ་ང་ལ་མེད། །གཅིག་པུ་རི་ཁྲོད་དགོན་པར་བསྡད། །བརྩོན་འགྲུས་ཆེན་པོའི་ཤུགས་དག་གིས། །ཉིན་མཚན་མེད་པར་བསྒོམ་པ་ན། །རྒྱལ་བས་བསྔགས་པའི་སྐྱིལ་ཀྲུང་གི

།གལ་ཏེ་གནད་དང་བྲལ་གྱུར་ན། །ཉོན་མོང་རྟོགས་པས་གཡེངས་བ་འམ། །ཤེས་པ་སྐྱོ་ཞིང་མི་དགའ་བའི། །དུས་སུ་གནད་དུ་བསྣུན་གྱུར་ན། །རོ་སྟོད་གཟེར་ཞིང་མགོ་བོ་འཁོར། །སྙིང་མི་དགའ་ཞིང་ཚིག་པ་ཟ། །སྨྱོ་འབོག་སྙིང་རླུང་ཅན་དུ་འགྲོ། །གལ་ཏེ་བུ་དང་སློབ་མ་ལ། །འདི་འདྲའི་གནོད་པ་བྱུང་སྲིད་ན། །དཔལ་ལྡན་འཁོར་ལོ་སྡོམ་པ་ཡི། །ཞབས་ཀྱི་གདན་དུ་གྱུར་པ་ཡི། །རི་རབ་ལྷུན་པོའི་ཞབས་དྲུང་དུ། །གནོད་ཅིང་འཚེ་བའི་འབྱུང་པོ་མནན། །ལྷན་སྐྱེས་གདམས་ངག་ཟབ་མོ་ཡི། །གཅིག་ཤོས་ལུགས་ལས་བཟློག་པར་བྱ། །གཉིས་པོ་ཉམས་ལེན་གང་ལ་ཡང༌། །ZÓ་ཏི་ཕྲ་ཞིང་གསལ་ལ་གཅེས། །ཞལ་ཏ་ཚིག་གསུམ་ཡི་གེ་འདི། །གསོལ་བ་བཏབ་ནས་བྲིས་པ་ལས། །བྱུང་བའི་དགེ་བ་གང་ཡིན་དེས། །འགྲོ་ཀུན་བྱང་ཆུབ་མཆོག་ཐོབ་ཤོག། །མདོ་སྨད་པ་ཤེས་རབ་འོད་ལའོ།། །། ༡༣༩༽ ༄། །སྙིང་གཏམ་ཚིག་གཅིག་གི་མན་ངག་ཅོ་ཟ་དགེ་སློང་ལ་གདམས་པ།། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །མཉམ་མེད་དམ་པ་རིན་ཆེན་གྱི། །སྐུ་གསུང་ཐུགས་ལ་གུས་པས་འདུད། །ལྷ་དང་བཅས་པའི་འཇིག་རྟེན་གྱི། །མགོན་སྐྱབས་བླ་ན་མེད་པ་ཡི། །དཔལ་ལྡན་ཕག་མོ་གྲུ་པ་ཡི། །ཞབས་ཀྱི་རྡུལ་ལ་རེག་པ་ཡི། །ཤཱཀྱའི་དགེ་སློང་ལྡོམ་བུ་པ། །སྦྱངས་སྡོམ་བརྟུལ་ཞུགས་འཛིན་པ་ཡི། །རི་ཁྲོད་དགོན་པར་གནས་པ་ལ། །རང་གི་རིགས་ལས་བྱུང་བ་ཡི། །དགེ་སློང་བསོད་ནམས་ཤཱཀྱ་ཡིས། །ཞུ་དོན་གསོལ་བ་བཏབ་པ་ལ། །སྙིང་གཏམ་ཚིག་གཅིག་སྨྲས་པའི་དོན། །འདས་དང་མ་བྱོན་ད་ལྟར་གྱི། །རྒྱལ་བ་རྣམས་ཀྱི་དམ་ཆོས་འདི། །སུས་ཀྱང་མ་བྱས་ཤེས་བྱའི་བབས། །འགྲོ་བ་ཀུན་གྱི་འདུག་ལུགས་ཡིན། །བུ་སངས་རྒྱས་བསྟན་པ་རིན་པོ་ཆེ། །རང་གི་འདུག་ལུགས་སེམས་ལ་ཞོག །སྔ་མའི་བསམ་པ་བཟང་པོ་ལས། །ད་ལྟར་སྐྱེས་པའི་ལུས་འདི་བྱུང༌། །ལས་མར་ཁུ་ལྟ་བུ་ཟད་ཙམ་ན། །ལུས་མར་མེ་ལྟ་བུ་འཇིག་ནས་མཆི། །རིང་པོར་སྡོད་པའི་ལོང་མེད་པས། །བུ་སྡོད་པའི་སོ་ཚིས་མི་མཛད་ཞུ། །སེམས་འཇིགས་ཤིང་སྐྲག་པས་ཉེན་པའི་ཚེ། །སྐྱབས་གཏན་བདེའི་གནས་སུ་མ་ཕྱིན་ན། །ལས་ཇི་ལྟར་བྱས་ཀྱང་ཀུ་རེ་ཡིན། །གནས་རི་ཁྲོད་ཀྱི་དགོན་པར་བཞུགས་པར་ཞུ། །རི་ཁྲོད་དགོན་པར་གནས་བཅས་ནས། །བློ་ཚོལ་ཁྲོ་ལ་ཞུགས་ན་རྫུན་པོ་ཡིན། །དུས་གསུམ་སངས་རྒྱས་ཐམས་ཅད་ཀྱི། །ལམ་ཚང་ལ་མ་ནོར་རྫོགས་པ་དེ། །བསོད་ནམས་ཡེ་ཤེས་ཚོགས་ཆེན་ཡིན། །རྩ་བ་བྱང་ཆུབ་སེམས་ཉིད་ལ། །སྦྱིན་དང་ི་བལྟ་བ། །ངོ་མཚར་ལེགས་པའི་ཡོན་ཏན་ཞེས། །དཔའ་བོ་འཇིག་རྟེན་གསུམ་གྱི་མགོན། །ཕག་མོ་གྲུ་པས་མི་གསུང་བས། །ལྷག་པ་ཚུལ་ཁྲིམས་བསླབ་པ་དང༌། །སྐད་ཅིག་ཙམ་ཡང་མི་འབྲལ་བར། །ལྟོས་པ་མེད་པར་བསམ་གཏན་བྱ། །དེ་ལྟར་ཡེ་ཤེས་ཚོགས་ཆེན་ནི། །དུས་གསུམ་རྒྱལ་བ་ཀུན་གྱི་ཡུམ། །སྨྲ་བསམ་ཤེས་བརྗོད་ཡུལ་ལས་འདས། །སེམས་ཉིད་གདོད་ནས་མ་སྐྱེས་པ། །བླ་མའི་དྲིན་གྱིས་རྟོགས་པ་དེ། །འཁོར་འདས་ཀུན་གྱི་བདག་ཉིད་སྐུ། །ཡོད་མེད་སྤྲོས་པའི་མཐའ་དང་བྲལ། །ལྷུན་གྲུབ་འགྱུར་བ་མེད་པའི་དབྱིངས། །བསྒོམ་བྱ་སྒོམ་བྱེད་གཉིས་མེད་ཀྱང༌། །ནགས་ཁྲོད་རི་ཁྲོད་གངས་ཁྲོད་དུ། །གོང་མ་རྣམས་ཀྱི་རྗེས་བསྙགས་ནས། །སྦྱངས་པའི་ཡོན་ཏན་བརྟུལ་ཞུགས་ཀྱིས། །རྣལ་འབྱོར་པ་ཡིས་ཉམས་སུ་བླང༌། །འཇིག་རྟེན་སྤྲོས་པའི་བྱ་བ་ཡིས། །འཁོར་བའི་བདེ་འབྲས་གང་ཡིན་པ། །ར་ཡི་ཨོ་སྲོང་ཚིལ་ཡིན་པས། །ཐར་པའི་བདེ་བ་བསྒྲུབ་པོ་ཞེས། །འཇིག་རྟེན་མགོན་པོ་རིན་ཆེན་གསུང༌། །བུ་ཐུགས་ལ་ཞོགས་དང་རྣལ་འབྱོར་པ། །སྙིང་གཏམ་ཚིག་གཅིག་མན་ངག་འདི། །གསོལ་བ་བཏབ་ནས་བྲིས་པ་ཡིས། །དགེ་བ་གང་དེས་འགྲོ་བ་ཀུན། །ཚོགས་གཉིས་རྫོགས་པའི་བྱང་ཆུབ་ཤོག

།རྫོགས་སོ།། །། ༡༤༠༽ ༄། །ཏིང་འཛིན་རྒྱལ་པོ་བསྒོམ་པས་རང་གཞན་ཀུན་སྐྱིད་ཅེས་པ།། བར། །དུབ་ཅིང་འཚེར་ཏེ་ལྕགས་ཀྱི་སྲན་མ་མུར་འདྲ། །བསྟན་པ་ནུབ་ཁར་རྟགས་ཙམ་འཛིན་པ་འོང་ཟེར། །ཡིན་པ་སྤངས་ནས་མིན་པ་བསྒྲུབ་པ་འདི་ཡིན། །ཐུབ་པའི་བསྟན་པ་ནམ་ཡང་ནུབ་པར་མི་འགྱུར། །ཀུན་ལ་གཤིས་སུ་ཡོད་པའི་དགེ་བ་འདི་ཡིན། །རྟགས་ཙམ་མ་འཛིན་དམ་པའི་ཆོས་ལ་ཁྱོད་འབུངས། །ངང་པའི་སྐྱེས་བའི་རབས་ལས་རྒྱལ་པོའི་བསྙུན་འདྲི། །ཁྱོད་ཀྱི་ཆོས་ཀྱི་སྐུ་ལ་བར་ཆད་མེད་དམ། །རྣམ་པར་དཀར་བ་བསྡུས་པ་ཆོས་ཀྱི་སྐུ་ཡིན། །རིན་ཆེན་གསུང་གིས་ཅི་བྱས་རང་ཉིད་སྣང་གསུང༌། །གཡོ་རྒྱུ་མེད་པའི་དྲང་པོ་རང་ལ་ཡིད་གཅེས། །ལེགས་པར་བསམ་པའི་དམ་བཅའ་བརྟན་པོ་མེད་ན། །ཕྱི་ནང་འཚོ་བ་མང་ཞིང་ལྟོགས་པའི་ཟས་འདྲ། །ཏིང་འཛིན་རྒྱལ་པོ་བསྒོམ་པས་རང་གཞན་ཀུན་སྐྱིད།། །། ༡༤༡༽ ༄། །གཤིས་ཀྱི་དགེ་བ་འདི་ལ་ཁྱོད་ཀྱིས་འབུངས་ཞེས་ཆོས་ལ་ཆོས་སུ་མི་ཤེས་པ།། ་བར། །ཆོས་ལ་ཆོས་སུ་བདག་གིས་མ་ཤེས་པ། །རྒྱལ་བ་རྒྱ་མཚོའི་ཚོགས་ལ་བཟོད་པར་གསོལ། །བླ་མ་ཡི་དམ་བླ་མེད་དཀོན་མཆོག་གིས། །བདག་གི་ཉེས་པའི་དྲི་མ་སྦྱང་དུ་གསོལ།། །། ༡༤༢༽ ༄། །བྱང་ཆུབ་སེམས་དཔའ་རྣམས་བླ་མའི་གསུང་བཞིན་སྒྲུབ་པར་ངེས་པ།། ཨོཾ་སྭསྟི། ཤེས་བྱའི་གཤིས་ལ་མི་གནས་པའི། །འཇིགས་འཇིགས་བྱེ་བ་བརྒྱ་བྱས་ཀྱང༌། །འཐད་ཅིང་མྱོང་བ་མེད་པའི་ཕྱིར། །གང་ཡང་མགུ་བར་འགྱུར་མི་སྲིད། །གནས་བརྟན་ཆེན་པོ་ཤྭ་རིའི་བུ། །ལུས་རྟེན་བར་ཆད་མེད་པ་ཡི། །རྒྱལ་སྲས་སེངྒེ་འཇིགས་མེད་ལ། །བུ་ལོངས་གསུངས་པས་ཡོན་ཏན་རྫོགས། །བསྐལ་པ་གྲངས་མེད་མང་པོར་ཡང༌། །མགོ་དང་རྐང་ལག་གཏོང་པ་ཡི། །བྱང་ཆུབ་སེམས་དཔའ་ཆེན་པོ་རྣམས། །བླ་མའི་གསུང་བཞིན་བསྒྲུབ་པར་ངེས། །བརྒྱ་ལ་གལ་ཏེ་སྟོན་པ་ཡི། །མི་མཉེས་སྐྱོན་པའི་གསུང་བྱུང་ན། །སྲོག་ཆད་རེ་ཐག་ཆད་པའི་ཕྱིར། །ཕན་མེད་གནོད་པ་ཅིའི་ཕྱི

༡༤༣༽ ༄། །རྗེ་ནཱ་རོའི་གདམས་ངག་མི་ལའི་ཐུགས་ལ་ཤར་བ་རུང་རྒང་པར་སྤྲིངས་པ།། ཨོཾ་སྭསྟི། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །འགྲོ་བ་ཀུན་གྱི་སྐྱབས་གཅིག་པུ། །བླ་མ་རིན་ཆེན་ཞབས་ལ་འདུད། །འདས་པའི་དུས་སུ་སྔོན་བྱུང་བའི། །སངས་རྒྱས་གྲངས་མེད་མཉེས་མཛད་ཅིང༌། །བསོད་ནམས་ཚོགས་ཆེན་རབ་བསགས་པས། །ཤཱཀྱ་སེང་གེའི་བསྟན་པ་ལ། །ལྔ་བརྒྱའི་ཐ་མར་རྨད་བྱུང་བ། །འགྲོ་བ་ཀུན་གྱི་གཉེན་གཅིག་པུ། །བསྟན་པ་མི་ནུབ་རྒྱལ་མཚན་འཛིན། །བསླབ་གསུམ་རྒྱན་གྱིས་བརྒྱན་པ་ཡི། །ལྷ་དང་བཅས་པའི་འཇིག་རྟེན་གྱི། །མཆོད་ཅིང་བཀུར་བར་གྱུར་པའི་གནས། །རྟག་ཏུ་ངུ་དང་ནོར་བཟང་བཞིན། །ཚད་ལྡན་བླ་མ་དམ་པ་ཡི། །སྐུ་གསུང་ཐུགས་ཀྱི་བདུད་རྩིའི་བཅུད། །ཐུགས་ཀྱི་དཔལ་བེའུ་རབ་བཀང་ནས། །སྐལ་ལྡན་མང་པོ་སྨིན་པར་མཛད། །དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །དཔལ་ལྡན་ཕག་མོ་གྲུ་པ་ཡི། །སྐུ་གསུང་ཐུགས་ཀྱི་ཡེ་ཤེས་མཆོག །གཉིས་མེད་ཡེ་ཤེས་རྡོ་རྗེ་ཡིས། །བག་ཆགས་སྒྲིབ་པ་ཟད་པར་མཛད། །རྗེ་བཙུན་མི་ལའི་ཞལ་སྔ་ནས། །རྒྱ་གར་གྱི་ནཱ་རོ་པཎ་ཆེན་དང༌། །བོད་ཀྱི་མི་ལ་རྣལ་འབྱོར་གཉིས། །འོད་གསལ་གྱི་ངང་དུ་གཅིག་ཏུ་འདྲེས། །དཔལ་ནཱ་རོ་པཎ་ཆེན་གྱི་གདམས་ངག་དེ། །བདག་མི་ལ་རས་པའི་ཐུགས་ལ་ཤར། །རྡོ་རྗེའི་མགུར་དུ་བཀའ་སྩལ་གསུངས། །བདག་རི་ཁྲོད་འགྲིམས་པའི་རྣལ་འབྱོར་པ། །སྤྲང་པོ་དབུས་ན་ཡོད་པ་དང༌། །ཁམས་ན་ཡོད་པའི་དགེ་བའི་བཤེས། །ཇི་ལྟར་ཆུ་ལ་ཆུ་བཞག་དང༌། །ཇི་ལྟར་མར་ལ་མར་བཞག་ལྟར། །ལུས་ངག་ཡིད་གསུམ་གཅིག་ཏུ་འདྲེས། །འཕགས་པ་ཀ་ཏཱ་ཡ་ན་ལ། །ཡུལ་མཐར་གནས་པའི་གྲོ་ཞུན་སྐྱེས། །འཕགས་པ་རྣ་བ་བྱེ་བ་རིས། །དགྲ་བཅོམ་འབྲས་བུ་ཐོབ་པའི་ཚེ། །མཁན་པོ་སངས་རྒྱས་བཅོམ་ལྡན་འདས། །བདག་གིས་ཆོས་སྐུའི་ཞལ་མཐོང་ཡང༌། །ད་རུང་གཟུགས་སྐུ་མ་མཐོང་བས། །སྟོན་པ་ཉིད་དང་མཇལ་དོན་དུ། །གསོལ་བ་བཏབ་པ་ཇི་ལྟ་བར། །སྔོན་གྱི་ཐུགས་དགོངས་མངའ་བ་ལ། །ལེ་ལོ་ཕྱི་བཤོལ་མ་མཛད་པར། །ཇི་ལྟར་དགོངས་པ་བཞིན་དུ་མཛད། །འདི་བྲིས་དགེ་བའི་རྩ་བ་དེས། །འགྲོ་ཀུན་བྱང་ཆུབ་མཆོག་ཐོབ་ཤོག

།ཡིག་རྟེན་དུ་དབུ་ཞུ་གཅིག་འབུལ་ཞིང་མཆིས། །དགེ་བའི་བཤེས་གཉེན་རུང་རྒང་པ་ལ་སྤྲིངས་པའོ།། །། 

༡༤༤༽ ༄། །མི་ཚེ་ཆོས་ལ་བསྐྱལ་བ་འཕན་ཡུལ་བརྩོན་འགྲུས་དཔལ་འོད་ལ་སྤྲིངས་པ།། བླ་མ་རྣམས་དང་ཡི་དམ་ལྷ། །རྒྱལ་བ་སྲས་དང་བཅས་པ་དང༌། །བརྟུལ་ཞུགས་གྲུབ་པ་ཐམས་ཅད་ལ། །གུས་པས་ཕྱག་འཚལ་སྐྱབས་སུ་མཆི། །སྐྱོབ་པ་སངས་རྒྱས་ཐམས་ཅད་ཀྱིས། །སྤངས་ཤིང་སྐྱབས་དང་བྲལ་བ་ཡི། །བདག་ཅག་མགོན་སྐྱབས་མེད་པ་རྣམས། །ཐུགས་རྗེ་ཆེན་པོས་མ་བཟོད་ནས། །བྱང་ཆུབ་མཆོག་ཏུ་སངས་རྒྱས་པ། །ཤཱཀྱའི་རྒྱལ་པོའི་བསྟན་པ་ལ། ི་ན་རུང་སྟེ་སྙམ་པ་བྱུང༌། །ཆོས་ལ་སྲུང་མ་མེད་དམ་ཅི། །ད་རུང་གསོན་པོར་འཇོག་པ་དེ། །ཅི་ཙུག་ཡིན་ནམ་སྙམ་པ་བྱུང༌། །གཤིན་རྗེའི་དོང་ཁར་གཏོང་སྙིང་འདོད། །དྲག་པོ་གཤིན་རྗེའི་འཁྲུལ་འཁོར་གྱི། །སྦྱོར་བ་དཀར་ནག་བྱ་འམ་སྙམ། །འོན་ཀྱང་འདི་དང་ཕྱི་མ་གཉིས། །མེད་པའི་སྦྱོར་བ་ངས་ཀྱང་འགྲུབ། །འབྱམས་ཡིག་ཤོག་བུ་བཏང་པས་ཆོག །སྙམ་ནས་ཤོག་བུ་བཏང་བ་དེ། །ཆུ་ཚོལ་བརྟག་པ་ཙམ་དུ་ཟད། །འོན་ཀྱང་བུ་ལ་ཉེས་མེད་པས། །སྤྲིན་དཀར་དག་པ་བཞིན་དུ་དཀར། །ནམ་མཁར་ཟླ་བ་དྲི་མེད་བཞིན། །ཉེས་པ་མེད་པ་མཐའ་ནས་དག །ཉེས་མེད་རྒྱན་ཁ་ལྷ་ཡིས་བཟུང༌། །བཀའ་བརྒྱུད་རྣམས་ཀྱིས་བྱིན་གྱིས་བརླབས། །ཡོན་བདག་གྲོགས་ཀྱིས་ཆེ་གཞི་ཕྱེ། །བུ་ལ་མི་ཚངས་ཁ་མེད་བྱུང༌། །དག་གོ་ཚངས་སོ་ཤིན་ཏུ་དགའ། །ཉེས་པའི་དྲི་མས་མ་གོས་པ། །དེ་ལས་དགའ་བ་ཡོད་དམ་མེད། །ཁྱོད་རང་དཔང་པོར་གྱུར་པ་ཡིན། །བུ་ལ་ཚངས་པའི་རྒྱ་མ་སྦྱིན། །མི་ཤེས་འཁྲུལ་པའི་དབང་སོང་བས། །ཁྱོད་ལ་སྨྲས་པའི་སྐུ་ཡུས་སུ། །རི་ཁྲོད་ནགས་ཁྲོད་གངས་ཁྲོད་གསུམ། །ཁྱོད་ལ་དགོན་པ་འབུལ་ཞིང་མཆིས། །དད་ཟས་བསོད་སྙོམས་ཏིང་འཛིན་ཟས། །འཚོ་བ་ཟས་ཀྱི་སྐལ་བར་བྱིན། །གཉུག་མ་ཡེ་ཤེས་རང་དྲོད་དང༌། །གཏུམ་མོའི་དྲོད་དང་གོས་ཀྱི་དྲོད། །ཁྱེད་ལ་ན་བཟའི་སྐལ་བར་འབུལ། །རྣམ་ཤེས་རླུང་གི་རྟ་ཕོ་དང༌། །བླ་མེད་ཐེག་པའི་གླང་ཆེན་དང༌། །ཟུང་འཇུག་ཡངས་པའི་ཤིང་རྟ་གསུམ། །བུ་ལ་བཞོན་པའི་སྐལ་བར་འབུལ། །དཔལ་ཕག་མོ་གྲུ་པའི་རྣམ་ཐར་དང༌། །སེམས་གཉིས་འདྲེས་པའི་རིན་ཆེན་དང༌། །རྒྱལ་བའི་གཏེར་མཛོད་བསླབ་པ་གསུམ། །བུ་ལ་ནོར་གྱི་སྐལ་བར་འབུལ། །དབུ་སྐྲ་ཕྱག་ཞབས་སེན་མོ་དང༌། །གསོལ་བ་འདེབས་པའི་ཞབས་རྗེས་གསུམ། །མི་འབྲལ་རྟེན་གྱི་སྐལ་བར་འབུལ། །ཇི་ལྟར་གསུངས་ཤིང་དམ་བཅས་པའི། །རྟག་ཏུ་དམ་པར་བཞུགས་པར་ཞུ། །མི་ཚེ་ཆོས་ལ་སྐྱེལ་བར་ཞུ། །མཐའ་སྒབ་བཟང་པོ་མཛད་པར་ཞུ། །བླ་མའི་ཐུགས་དགོངས་རྫོགས་པར་ཞུ། །རྫོགས་སོ།།

།། ༡༤༥༽ ༄། །དགེ་སློང་བློ་གྲོས་རིན་ཆེན་དང་དགེ་བཤེས་རྒོན་ཆེན་པ་གཉིས་ལ་སྤྲིངས་པ།། ཨོཾ་སྭསྟི། འདས་དང་མ་བྱོན་ད་ལྟར་གྱི། །དུས་གསུམ་སངས་རྒྱས་ཀུན་གྱི་བདག །དཔལ་ལྡན་ཕག་མོ་གྲུ་པ་ཡི། །ཞབས་ཀྱི་ཟེའུ་འབྲུར་གཙུག་གིས་འདུད། །འཇིག་རྟེན་མགོན་པོ་དེ་ཉིད་ཀྱི། །ཞབས་ཀྱི་རྡུལ་ལ་རེག་པ་ཡི། །ཤཱཀྱའི་དགེ་སློང་རི་ཁྲོད་པས། །རང་གི་རིགས་ལས་སྐྱེས་པ་ཡི། །བུ་ལ་གདམས་པའི་མན་ངག་འབྲི། །གཏིང་མཐའ་་ཏན་ལ། །པད་མོ་ལ་ནི་ཆུ་བཞིན་དུ། །ལྟེམ་རྐྱང་མེད་པར་ནན་ཏན་མཛོད། །ལྷག་པ་ཚུལ་ཁྲིམས་བསླབ་པ་ལ། །མིག་གི་འབྲས་བུ་ལྟར་བསྲུང་ཞིང༌། །ང་ཙམ་མེད་པའི་ང་རྒྱལ་དང༌། །རློམ་སེམས་དུག་སྡོང་འཕེལ་ན་ཀོ །མཐོ་རིས་ཐར་པའི་སྲོག་གཅོད་པ། །བདག་འཛིན་མངའ་ཐང་རྒྱས་པ་ཡི། །ཚུལ་འཆོས་དེས་ཀོ་ཅི་བྱ་སྟེ། །ཉོན་མོངས་གསུམ་གྱི་རྗེས་འབྲངས་པའི། །ལུས་ཀྱི་ལས་དང་ངག་གི་ལས། །ཡིད་ཀྱི་ལས་དང་གསུམ་སྤངས་པས། །མ་ཆགས་ཞེ་སྡང་གཏི་མུག་མེད། །ཐོག་མ་བར་དང་མཐར་དགེ་བ། །ལྷུན་གྱིས་གྲུབ་པའི་ཏིང་ངེ་འཛིན། །རྩོལ་སྒྲུབ་མེད་པར་སྐྱེ་བ་འདི། །ལྷག་པ་ཚུལ་ཁྲིམས་བསླབ་པ་ལས། །ལྷག་པ་ཏིང་འཛིན་བསླབ་པ་འདི། །སྐྱེ་བར་བཅོམ་ལྡན་འདས་ཀྱིས་གསུངས། །མདོ་རྒྱུད་བསྟན་བཅོས་མཐའ་དག་དང༌། །བཀའ་བརྒྱུད་གྲུབ་ཐོབ་གོང་མ་ཡི། །གདམས་ངག་ཡིན་ནོ་ཐུགས་ལ་ཞོག །སེམས་དུལ་སྤྲོས་པ་ཞི་བ་ཡི། །ལྷན་སྐྱེས་སེམས་ཉིད་རིན་པོ་ཆེ། །བདེ་གསལ་མི་རྟོག་ཉམས་མྱོང་གི །ཉེས་པའི་སྤྲིན་དང་མ་བྲལ་ན། །གཉིས་མེད་ཡེ་ཤེས་ཉི་མ་ཡི། །དཀྱིལ་འཁོར་སྣང་བར་མི་ནུས་པས། །གཉུག་མ་རང་སེམས་བསྒོམ་པ་དང༌། །བླ་མ་དམ་པའི་མོས་གུས་ཀྱིས། །འགྱུར་མེད་ལྷན་སྐྱེས་ཡེ་ཤེས་འདི། །གསལ་བར་མཛོད་ཅིག་དགེ་བའི་བཤེས། །བླ་མ་རིན་ཆེན་ཞལ་སྔ་ནས། །སྒྲུབ་པ་བྱས་བའི་འབྲས་བུ་དེ། །རང་གཞན་གཉིས་ཀྱི་འདོད་པ་གྲུབ། །འཁོར་བ་མུ་མཐའ་མེད་པ་ཡི། །སེམས་ཅན་རྣམས་ལ་སྨིན་གྱུར་ཅིག

།ཐུགས་བསྐྱེད་རྒྱུ་ལས་བྱུང་བ་ཡི། །ཕུན་ཚོགས་འབྲས་བུ་ངོ་མཚར་ཆེ། །ཁྱེད་ཀྱི་བསླབ་གསུམ་རིན་ཆེན་ལ། །རྒྱལ་བས་སྨིན་པར་མཛད་པའི་སྲས། །ལས་ཅན་མང་པོ་ཚོགས་པ་ལ། །ང་བདག་འཛིན་པའི་རྣམ་རྟོག་གི །རྗེས་སུ་འབྲངས་པའི་ཉེ་གནས་དང༌། །བུ་སློབ་སྡེ་པ་ཡོན་བདག་གི །མི་ཆོས་འདུན་མ་ཟབ་མོ་ཡི། །ཀྱེ་ཀྱེ་རྗེས་སུ་མ་འབྲང་བར། །རིགས་དང་རུས་དང་ཆོ་འབྲང་དང༌། །ཁ་ལན་ཁུར་ཤ་ཡོད་པ་དང༌། །དམའ་བ་སྤྲང་པོ་ཡིན་ཀྱང་རུང༌། །སྐྱེས་དང་གནས་དང་མཛེས་པ་ཡི། །བར་ཆད་གསུམ་དང་བྲལ་པ་རྣམས། །ཐབས་དང་ཤེས་རབ་ཟབ་མོ་ཡི། །ཁྱེད་ཀྱིས་རབ་ཏུ་འབྱུང་བ་དང༌། །ལས་ཅན་སྨིན་པར་མཛད་པར་རིགས། །མ་བརྟགས་ཅལ་ཅོལ་མཐོ་དམན་རྣམས། །བླ་མའི་རྣམ་ཐར་ཡིན་སྙམ་ནས། །ཁྱི་གཞུག་བཅད་པའི་རབ་བྱང་དང་བསམ་པ་དངོས་པོ་ཡིས། །རྟེན་ཅིང་འབྲེལ་པ་མ་འཆུགས་པར། །ཁྱེད་ཀྱིས་སྦྱིན་པ་རན་པར་གཏང༌། །དེ་ལྟར་བདག་གིས་སྦྱིན་པ་འདིས། །གསུམ་ལ་སྐྱབས་སུ་འགྲོ་བ་དང༌། །བསྙེན་གནས་དགེ་བསྙེན་སྡོམ་པ་དང༌། །དགེ་སློང་དགེ་ཚུལ་སྡོམ་པ་དང༌། །ཐེག་ཆེན་བྱང་ཆུབ་སེམས་དང་ཡང༌། །གསང་སྔགས་བསྐྱེད་རྫོགས་ལ་སོགས་པ། །ཇི་ལྟར་བདག་གིས་འཁོད་གྱུར་ཅིག །ལས་སུ་བསགས་པ་ཡང་ཡང་བགྲང༌། །དུས་གསུམ་རྒྱལ་བ་ཐམས་ཅད་ཀྱིས། །བསྡུ་བའི་དངོས་པོ་རྣམ་བཞི་ཡིས། །སེམས་ཅན་སྨིན་པ་མ་གཏོགས་པ། །གཞན་གྱི་བྱང་ཆུབ་སངས་རྒྱས་པ། །ཐོས་སམ་མཐོང་ངམ་རྣལ་འབྱོར་པ། །བསླབ་པ་གསུམ་སོགས་བྱ་ལུགས་འདི། །མི་ཆོས་ཡིན་ནམ་ལྷ་དམ་ཞེས། །ཁྱོད་ཀྱི་ཐུགས་ལ་སྐྱེས་གྱུར་ན། །ཅི་བྱ་རང་གི་སེམས་ལ་དྲིས། །ཚེ་འདི་འདོད་པའི་བསམ་པ་ཡིས། །ང་བཟང་ཁྱོད་བཟང་འདོད་ན་དེ། །འཇིག་རྟེན་འདི་པ་ཁོ་ནར་ཟད། །རང་ཉིད་འཁོར་བའི་སྡུག་བསྔལ་ལས། །ཐར་བར་འདོད་པའི་བསམ་པ་ཡིས། །དགེ་བ་དཔག་མེད་བྱས་པ་ཡིས། །ཉན་ཐོས་རང་རྒྱལ་མ་གཏོགས་པ། །རྒྱུ་འབྲས་ལོག་པར་འགྱུར་མི་སྲིད། །བྱང་སེམས་གཡོ་སྒྱུ་མེད་པ་ཡིས། །བྱས་པའི་དགེ་བའི་རྩ་བ་འདིས། །བྱང་ཆུབ་སེམས་ཀྱི་རང་བཞིན་སྐུ། །དེ་ལས་གཞན་དུ་མི་སྲིད་པ། །རྒྱུ་འབྲས་བསླུ་བ་མེད་པར་ངེས། །འཁོར་དང་མྱ་ངན་འདས་པ་ཀུན། །སྤྲོས་མེད་སེམས་ཀྱི་ངོ་བོར་གཅིག

།གཟུང་དང་འཛིན་པ་མེད་གྱུར་པ། །ནམ་མཁའ་ཡོངས་སུ་དག་པའི་དཔེས། །བྱེད་མེད་རྩོལ་བ་མི་མངའ་ཡང༌། །སྔོན་གྱི་ཐུགས་རྗེའི་སྨོན་ལམ་གྱི། །མཁའ་ལ་ཉི་མའི་འོད་ཟེར་གྱིས། །འགྲོ་དྲུག་འཁོར་བའི་སེམས་ཅན་གྱི། །མི་ཤེས་མུན་པ་སེལ་བ་འདི། །ཆོས་ཀྱི་སྐུ་ཡི་ཡོན་ཏན་དང༌། །ཕྲིན་ལས་ཡིན་ཞེས་གསུངས་པ་དེ། །ཀུན་རྫོབ་དོན་དམ་མཐའ་གཉིས་སུ། །མྱོང་བ་མེད་པའི་མཁས་པ་རྣམས། །ཚུ་རོལ་མཐོང་བའི་སྐྱེ་བོ་ཡིས། །ཚུ་རོལ་མཐོང་བ་རྣམས་ལ་བཤད། །ཆོས་སྐུ་མཛད་པ་དང་བཅས་པ། །གཉིས་མེད་རྟོགས་པ་རྣམས་ཀྱིས་གོ །མདོར་ན་རྒྱུ་ལམ་འབྲས་བུའི་ཚུལ། །ཐུབ་པའི་གསུང་རབ་ཐམས་ཅད་དུ། །ཇི་ལྟར་བཤད་པ་དེ་བཞིན་དུ། །ལྷག་བསམ་གཡོ་སྒྱུ་མེད་པ་ཡིས། །ཉིན་མཚན་མེད་པར་ཉམས་སུ་བླངས། །ཁྱེད་ཀྱིས་འགྲོ་བ་སྨིན་པ་དང༌། །གྲོལ་བར་མཛད་པའི་བརྟུལ་ཞུགས་ད། །དགེ་སློང་བློ་གྲོས་རིན་ཆེན་དང༌། །དགེ་བའི་བཤེས་གཉེན་རྣམ་གཉིས་ཀྱིས། །ཡང་ཡང་གསོལ་བ་བཏབ་ནས་བྲིས། །དེ་ལས་བྱུང་བའི་བསོད་ནམས་ཀྱི། །འགྲོ་ཀུན་བྱང་ཆུབ་མཆོག་ཐོབ་ཤོག །རྫོགས་སོ། །ཡིག་རྟེན་དུ་ཕྱག་ཕྲེང་གཅིག་དང༌། །དབུ་ཞུ་གཅིག །ཨ་རུ་ར་རྣམ་པར་རྒྱལ་བ་གཅིག་དང་གསུམ་འབུལ་ཞིང་མཆིས།། །། ༡༤༦༽ ༄། །ངེད་སྤུན་ལ་བྱིན་གྱིས་རློབས་ཞེས་པ་བཀྲ་ཤིས་སེང་གེའི་ཞུ་ཆོས།། ཨོཾ་སྭསྟི། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །མཉམ་མེད་དཔལ་ལྡན་རྡོ་རྗེ་འཆང༌། །བླ་མ་རིན་ཆེན་ཞབས་ལ་འདུད། །འཕོངས་ན་ཐུགས་རྗེས་མི་གཏོང་བ། །འགྲོ་བའི་མགོན་པོ་རིན་ཆེན་ལ། །གསོལ་བ་འདེབས་སོ་ཐུགས་ལ་ཐོགས། །ངེད་སྤུན་ལ་བྱིན་གྱིས་བརླབ་ཏུ་གསོལ། །འཇིག་རྟེན་ཟང་ཟིང་སྣ་ཚོགས་ཀྱིས། །ལུས་སེམས་དུབ་ཅིང་སྐྱོ་བ་སྐྱེས། །གསོལ་བ་འདེབས་སོ་ཐུགས་ལ་ཐོགས། །ངེད་སྤུན་ལ་བྱིན་གྱིས་བརླབ་ཏུ་གསོལ། །ལྔ་བརྒྱའི་དུས་ཀྱི་སེམས་ཅན་ལ། །ཕན་བཏགས་ལན་ཏུ་གནོད་པ་སྐྱེལ། །གསོལ་བ་འདེབས་སོ་ཐུགས་ལ་ཐོགས། །ངེད་སྤུན་ལ་བྱིན་གྱིས་བརླབ་ཏུ་གསོལ། །ཉོན་མོངས་རྣམ་རྟོག་རྗེས་འབྲངས་པའི། །འཇིག་རྟེན་ལས་དང་བྱ་བྱེད་ཀྱིས། །རང་གཞན་དོན་རྣམས་མི་འགྲུབ་པས། །ངེད་སྤུན་ལ་བྱིན་གྱིས་བརླབ་ཏུ་གསོལ། །འཇིག་རྟེན་སྤྲོས་པ་བཅད་ནས་ཀྱང༌། །གོང་མ་རྣམས་ཀྱིས་རྗེས་འབྲངས་ཏེ། །རི་ཁྲོད་དགོན་པར་མཆི་བར་ཞུ། །ངེད་སྤུན་ལ་བྱིན་གྱིས་བརླབ་ཏུ་གསོལ། །ཅིས་ཀྱང་ཐུགས་ལ་འདོགས་པར་ཞུ། །གསོལ་འདེབས་ཞུ་འབུལ་ཡིག་རྟེན་དུ། །ཆབ་དར་དམར་པོ་ཡུགས་གཅིག་འབུལ། །ངེད་སྤུན་ལ་བྱིན་གྱིས་བརླབ་ཏུ་གསོལ།།

།། ༡༤༧༽ ༄། །དགའ་བདེ་སྐྱིད་པའི་དམ་ཆོས་བཀྲ་ཤིས་སེང་གེའི་ཞུས་ལན།། ཨོཾ་སྭསྟི། སྐྱོབ་པ་སངས་རྒྱས་བཅོམ་ལྡན་གྱིས། །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཞེས། །གསུངས་པས་རང་གི་བླ་མ་ལ། །མཉེས་པ་གསུམ་གྱིས་མཉེས་བྱེད་ཅིང༌། །བཟོད་པའི་བརྟུལ་བཞུགས་གོ་བགོས་ནས། །ཤཱཀྱ་སེང་གེའི་བསྟན་པ་ལ། །སྟོན་པའི་རྗེས་སུ་སློབ་བྱེད་ཅིང༌། །རང་གི་སྲོག་ལ་མི་བལྟ་བ། །ཁྱོད་ཀྱིས་ཞུས་པའི་ཞུ་ཚིག་རྣམས། །ཤིན་ཏུ་བདེན་ཞིང་ཡུས་ལགས་ཏེ། །ངེད་ཀྱི་པ་ཕ་བཅོམ་ལྡན་འདས། །སངས་རྒྱས་ཤཱཀྱའི་རྒྱལ་པོ་འདིས། །སྙིགས་མའི་དུས་ཀྱི་སེམས་ཅན་རྣམས། །ཕན་བཏགས་ལན་དུ་གནོད་སྐྱེལ་ཞིང༌། །བཟང་བྱས་ལན་དུ་ངན་རྣམས་བྱེད། །དམུ་རྒོད་མི་བསྲུན་གདུག་པ་ཅན། །གདུལ་བར་དཀའ་བའི་ཉེས་དུས་འདི། །དྲན་པས་ཐུགས་རྗེས་མ་བཟོད་དེ། །ཀེང་ཤུའི་འདབ་ལྟར་སྙིང་འདར་ཞིང༌། །གདོང་ལ་མཆི་མའི་རྒྱུན་འཛག་པས། །ཕྱོགས་བཅུའི་རྒྱལ་བ་སྲས་བཅས་རྣམས། །དཔང་དུ་བཞག་ནས་སྨོན་ལམ་བཏབ། །དེང་སང་དུས་འདིར་སངས་རྒྱས་པ། །སྟོན་པ་དེ་ཡི་རྒྱལ་སྲས་རྣམས། །ཕྱོགས་བཅུར་བཞུགས་པའི་སངས་རྒྱས་ཀྱི། །མགུ་བར་དཀའ་ཞེས་བསྟོད་པ་ཡིས། །ལེགས་པར་བསྟོད་པ་རྒྱལ་བའི་སྲས། །རྐྱེན་ངན་ཉེས་ོད་དེ་ཚོད་ཀྱིས། །ཞུམ་ཞིང་ཡི་མུག་སྐྱེས་གྱུར་ན། །སྟོན་པའི་སྲས་སུ་ཇི་ལྟར་འགྱུར། །ཕ་ལ་བུ་སྐྱེས་རྫུན་པོ་ཡིན། །གཉིས་མེད་ནམ་མཁའི་རྣལ་འབྱོར་པ། །སུས་སྨྲས་སུས་ཐོས་གང་གིས་གང༌། །སྒྱུ་མ་ལྟ་བུའི་རྣལ་འབྱོར་པ། །ཚེ་གཅིག་མཆོག་གི་སངས་རྒྱ་བ། །མཐོ་དམན་བག་ཆགས་སྣ་ཚོགས་ཀུན། །གསང་སྔགས་སྒྱུ་འཕྲུལ་དྲྭ་བ་ཡིས། །ངོ་མཚར་ལྟད་མོ་བལྟ་བ་ནི། །ལྔ་བརྒྱའི་དུས་ཀྱི་ངན་ཅན་ཡིན། །རྒྱལ་སྲས་ཡབ་ཀྱི་ཕ་ཕོགས་ོད། །ཨེ་མ་ངོ་མཚར་མི་ཆེ་འམ། །རྡོ་རྗེ་གདན་དང་དཔལ་གྱི་རི། །ཨུ་རྒྱན་རི་བོ་ཏ་ལ་དང༌། །རི་ཁྲོད་གངས་ཁྲོད་ནགས་ཁྲོད་དང༌། །མངོན་དགའི་ཞིང་དང་བདེ་བ་ཅན། །ཨེ་མ་བཟོད་པའི་ཡུལ་འདི་དང༌། །སྦྱིན་དང་ཚུལ་ཁྲིམས་བརྩོན་འགྲུས་དང༌། །བསམ་གཏན་ཤེས་རབ་རྫོགས་པའི་ཡུལ། །འདི་འདྲ་གང་དུ་རྙེད་པ་འགྱུར། །ལེགས་པར་སོམས་དང་ཕ་ཡི་བུ། །ཐོག་མེད་དུས་ནས་ད་ཡི་བར། །བཀུར་བསྟི་ཞབས་འབྲིང་ཞབས་ཏོག་དང༌། །སྙན་ཚིག་མེ་ཏོག་ཕྲེང་བ་ཡིས། །བདག་འཛིན་འཁོར་བའི་རྒྱལ་པོ་འདི། །མཉེས་སུ་རེ་ནས་འབད་ན་ཡང༌། །འབད་པས་ཅོ་གའི་འགྱུར་བཞིན་དུ། །ཕྱི་ཕྱིར་ཇེ་ཐུ་ཇེ་ཐུར་སོང༌། །ད་རེས་མྱ་ངན་འདས་པའི་གཙོ། །རང་སེམས་རང་བྱུང་བཅོམ་ལྡན་འདས། །བག་ཆགས་དྲི་མ་སྦྱོང་བྱེད་པ། །རྡོ་རྗེ་ཐེག་པའི་རྒྱན་ཐོགས་ནས། །མི་འཇིགས་སེང་གེའི་གདན་ལ་བཞུགས། །རྒྱལ་པོ་རྒྱན་དང་གདན་བཅས་པ། །ཐུབ་པ་ཆེན་པོའི་བརྟུལ་ཞུགས་ཀྱིས། །དུས་འདིར་མཉེས་པར་མི་བྱེད་རེ། །སྭོ་རེ་དགའ་རེ་སྐྱིད་ང་རེ་དགའ། །བདག་འཛིན་སྤངས་པའི་མི་རེ་སྐྱིད། །སྲོག་ལ་མི་བལྟ་བ་འདི་བདེ། །སོ་ནམ་ཆོས་ལ་བྱེད་པ་སྐྱིད། །དགའ་བདེ་སྐྱིད་པའི་དམ་ཆོས་འདི། །ཕ་བཟང་བུ་ཡི་ཞེ་གདེངས་ཡིན། །བུ་མོས་གུས་ཅན་གྱི་ཐུགས་ལ་ཞོག

།བཀྲ་ཤིས་སེང་གེས་ཞུས་པའི་ལན་རྫོགས་སོ།། །། ༡༤༨༽ ༄། །ཐོས་བསམ་སྒོམ་པའི་རྒྱལ་མཚན་འཛིན་པ་བསྟན་པ་རྒྱས་བྱེད་ཅེས་པ།། སྟོན་པས་ཐམས་ཅད་མཁྱེན་པ་མཉེས་པའི་གནས། །མ་ག་Z་དང་བྱང་ཆུབ་ཤིང་དྲུང་དང༌། །ཉེ་བར་གྱུར་པ་རྒྱལ་བས་ལུང་བསྟན་པ། །བྱང་ཕྱོགས་ཁ་བ་ཅན་གྱི་གནས་གཉིས་པོ། །བསགས་པའི་ལས་ཅན་སྐྱེས་བུ་ཡ་རབ་རྣམས། །རྫས་དང་ཡོ་བྱད་གསོག་ལ་མི་དགའ་སྟེ། །དམ་པ་རྣམས་ལ་བཀུར་བསྟིས་བཀུར་གྱུར་པས། །དམ་པ་བསོད་སྙོམས་དག་གིས་བྲེལ་བ་མེད། །རྒྱ་མཚོ་ཆེན་པོ་ལན་ཚྭའི་རོ་གཅིག་ལྟར། །ཀུན་ཀྱང་ལོག་པར་ལྟ་བས་མ་གོས་ཏེ། །ཐམས་ཅད་དཀོན་མཆོག་མཆོད་པའི་བརྟུལ་ཞུགས་འཛིན། །ཉམས་ལེན་བྱེད་ལ་བསོད་སྙོམས་བྲེལ་བ་མེད། །རང་ཉིད་ཟ་དང་བརྒྱན་པར་མི་ནུས་ཤིང༌། །བུ་དང་ཆུང་མ་དག་ལའང་དེ་ལྟ་མིན། །བསླབ་གསུམ་བརྟུལ་ཞུགས་རྒྱན་གྱིས་མཛེས་པ་ལ། །བཀུར་བསྟི་བྱེད་པས་བསོད་སྙོམས་བྲེལ་བ་མེད། །གངས་རིའི་རྩེ་ལ་ཉི་མའི་འོད་བཞིན་དུ། །ཐོས་བསམ་སྒོམ་པའི་རྒྱལ་མཚན་འཛིན་པ་ལ། །དེ་དང་མཐུན་པའི་བཀུར་བསྟིས་མཆོད་གྱུར་པས། །ཡོན་ཏན་ལྡན་པ་བསོད་སྙོམས་ཀྱིས་མི་བྲེལ། །སྔོན་གྱི་དུས་ན་སྟོན་པས་རྒྱུད་སྦྱངས་པས། །ཞིང་དང་བསམ་པ་དངོས་པོའི་རྟེན་འབྲེལ་མཁས། །ཤེས་རབ་ཟབ་མོ་བློ་གྲོས་བཟང་པོ་ཡིས། །ཞིང་ལ་མཁས་པས་བསོད་སྙོམས་བྲེལ་བ་མེད། །ཇི་ལྟར་འཁོར་ལོས་བསྒྱུར་བའི་རྒྱལ་པོའི་བུ། །ལེགས་པར་བསྐྱངས་པས་རྒྱལ་པོར་གྱུར་པ་བཞིན། །སྟོན་པའི་སྲས་རྣམས་ལེགས་པར་བསྐྱངས་གྱུར་པས། །ཆོས་ཀྱི་རྒྱལ་པོ་སངས་རྒྱས་ཉིད་ལ་འགོད། །རྒྱལ་བ་སྲས་ཀྱི་མཛད་པ་མཐའ་ཡས་ཏེ། །ཡོན་བདག་གཟུགས་ཀྱིས་ཐུབ་པའི་བསྟན་པ་འཛིན། །དཔག་མེད་ཡོན་ཏན་ཅན་དང་མི་འབྲལ་ཞིང༌། །དུས་གསུམ་རྒྱལ་བའི་བསྟན་པ་རྒྱས་བྱེད་ཤོག། །། ༡༤༩༽ ༄། །སྐུ་གཟུགས་འབྲི་བར་ཐུབ་པའི་བཀའ་བཞིན་ཚད་དང་ལྡན་དགོས་པ།། ཨོཾ་སྭསྟི།

དཀོན་མཆོག་གསུམ་ལ་ཕྱག་འཚལ་ལོ། །འདི་ལྟར་སངས་རྒྱས་བཅོམ་ལྡན་འདས། །ཆོས་སྐུ་བདེ་བ་ཆེན་པོ་ནི། །སུམ་ཅུ་རྩ་གཉིས་མཚན་ལྡན་པ། །རྣམ་པར་སྨིན་པའི་ཡོན་ཏན་ཡིན། །བྲལ་བའི་ཡོན་ཏན་མཚོན་པ་ནི། །སྟོབས་བཅུ་གླང་པོ་ཆེ་ཡི་གདན། །སེང་གེ་མི་འཇིགས་བཞི་ཡིན་ཏེ། །ཆགས་པ་མེད་པ་པVམེད་པའི་གཟུགས་བརྙན་ཙམ། །དེ་ཡི་ཕྱིར་ན་ཐུབ་པ་ཡི། །གང་གིས་སྐུ་གཟུགས་འབྲི་བ་ཡིས། །བཀུར་བསྟི་ཕུན་སུམ་ཚོགས་པ་ཡིས། །ཐུབ་པས་གསུངས་པའི་བཀའ་བཞིན་དུ། །ཚད་དང་རྒྱན་དང་ལྡན་པར་བྱ། །གནས་སྐབས་མཐར་ཐུག་ཐམས་ཅད་དུ། །ཡོན་ཏན་ཕུན་སུམ་ཚོགས་པར་འགྱུར། །རྫོགས་སོ།། །། ༡༥༠༽ ༄། །སྐྱབས་འགྲོ་དང་སོ་ཐར་བྱང་སེམས་བཅས་ཀྱི་སྡོམ་པ་འབོག་ཆོག་དང་བསླབ་བྱ།། ན་མོ་ར*་གུ་རུ། རྒྱལ་བ་རྣམས་ཀྱི་བསྟན་པ་ཀུན་གྱི་བབས། །འགྲོ་བའི་བདེ་སྐྱིད་སྒྲུབ་པའི་རྟེན་འབྲེལ་མཆོག །སྐྱེས་བུ་རྣམས་ཀྱི་བསམ་པ་རྨད་བྱུང་བ། །སྡོམ་པ་རིན་པོ་ཆེ་ལ་ཕྱག་འཚལ་ལོ། །ཐར་པ་དང་ཐམས་ཅད་མཁྱེན་པ་དོན་དུ་གཉེར་བའི་སྐྱེས་བུ་དག་གིས། སྐྱབས་སུ་འགྲོ་བའི་སྡོམ་པ་བླང་བར་འདོད་ན། ངན་སོང་དང་འཁོར་བ་མེའི་འོབས་བཞིན་དུ་བསམས་ལ། སྐྱབས་སུ་འགྲོ་བའི་སྡོམ་པ་དང་ལྡན་པ་སྟན་མཐོན་པོ་ལ་བཞུགས། དཀོན་མཆོག་ལ་མཆོད་པ་བཤམས། བླ་མ་ལ་ཡོན་ཕུལ། ཐལ་མོ་སྦྱར། ཙོག་པུར་བསྡད་ནས་རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་དུས་འདི་ནས་བཟུང་སྟེ། ཇི་སྲིད་འཚོའི་བར་དུ། རྐང་གཉིས་རྣམས་ཀྱི་མཆོག སངས་རྒྱས་ལ་སྐྱབས་སུ་མཆིའོ། །ཞི་བ་འདོད་ཆགས་དང་བྲལ་བ་རྣམས་ཀྱི་མཆོག ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག འཕགས་པའི་དགེ་འདུན་ལ་སྐྱབས་སུ་མཆིའོ། །ལན་གསུམ་གྱི་བར་དུ་བྱའོ། །སྐྱབས་སུ་སོང་བའི་ཕན་ཡོན་ནི། དཔག་ཏུ་མེད་ཀྱང་མདོར་བསྡུས་ན་བརྒྱད་དེ། ནང་པ་སངས་རྒྱས་པར་ཚུད་པའི་ཕན་ཡོན་དང༌། སྡོམ་པ་ཐམས་ཅད་ཀྱི་རྟེན་དུ་འགྱུར་བའི་ཕན་ཡོན་དང༌།

འབྱུང་པོ་མི་དང་མི་མ་ཡིན་པ་ཐམས་ཅད་ཀྱིས་མི་ཚུགས་པ་དང༌། སྡིག་པ་ཐམས་ཅད་ཟད་ཅིང་བསྲབ་པར་འགྱུར་བ་དང༌། རྒྱུད་ལ་བསོད་ནམས་ཀྱི་ཚོགས་རྒྱ་ཆེན་པོ་འཕེལ་བ་དང༌། ཤི་ནས་ངན་སོང་དང་ངན་འགྲོར་མི་འགྲོ་བའི་ཕན་ཡོན་དང༌། ལམ་ཁྱད་པར་དུ་འཕགས་པ་རྒྱུད་ལ་སྐྱེ་བའི་ཕན་ཡོན་དང༌། མཐར་བླ་ན་མེད་པའི་བྱང་ཆུབ་ཐོབ་པའི་ཕན་ཡོན་དང་རྣམ་པ་བརྒྱད་དོ། །ཕན་ཡོན་དེ་རྣམས་ཐོབ་པ་ལ་བསླབ་བྱ་འདི་རྣམས་ལ་སློབ་དགོས་ཏེ། སངས་རྒྱས་ལ་སྐྱབས་སུ་སོང་ནས་ལྷ་གཞན་ལ་ཕྱག་མི་འཚལ། ཆོས་ལ་སྐྱབས་སུ་སོང་བས་སེམས་ཅན་ལ་འཚེ་བ་སྤང༌། དགེ་འདུན་ལ་སྐྱབས་སུ་སོང་ནས་མི་མུ་སྟེགས་ཅན་མི་བསྟེན་པ་དང༌། དཀོན་མཆོག་གསུམ་གྱི་རྟེན་ཚད་དང་ལྡན་པ་ཡན་ཆད་ལ་གུས་པ་བསྒྲུབ་པ་དང༌། སྲོག་དང་བྱ་དགའི་ཆེད་དུ་ཡང་སྐྱབས་སུ་འགྲོ་བའི་སྡོམ་པ་མི་གཏོང་བ་དང༌། དགོས་ཆེད་ཁྱད་པར་ཅན་བྱུང་ན་ཡང་ཐབས་གཞན་མི་བཙལ་བ་དང༌། དུས་དང་དུས་ཀྱི་མཆོད་པ་ལ་བསླབ་པ་དང༌། ཕྱོགས་གར་འགྲོ་བ་དེའི་ལྷ་ལ་སྐྱབས་སུ་འགྲོ་བ་དང༌། སྤེལ་ཞིང་སྦྱང་བ་ལ་བསླབ་པའོ།། ༈ །།བསྙེན་གནས་ཀྱི་སྡོམ་པ་ནི། དཀོན་མཆོག་གི་རྟེན་ལ་ཕྱག་དང་མཆོད་པ་བྱས་ནས། ངེས་པར་འབྱུང་བའི་བསམ་པ་བརྟན་པོས། བྱང་ཆུབ་ཀྱི་སེམས་ཡང་དང་ཡང་དུ་གསོས་བཏབ་ནས་སྐྱེས་པའི་དུས་སུ། བ་འཇོ་བའི་ཚུལ་དུ་བསྡད་ནས་རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་ནས། ཇི་སྲིད་འཚོའི་བར་དུ། རྐང་གཉིས་རྣམས་ཀྱི་མཆོག སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག །ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག དགེ་འདུན་ལ་སྐྱབས་སུ་མཆིའོ། །སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ། སློབ་དཔོན་གྱིས་བསྙེན་གནས་སུ་བཟུང་དུ་གསོལ། ཞེས་ལན་གསུམ་རྗེས་ཟློས་བྱ། སློབ་དཔོན་གྱིས་ཐབས་ཡིན་ནོ། །སློབ་མས་ལེགས་སོ་བྱ།

སྡོམ་པའི་རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། ཇི་ལྟར་སྔོན་གྱི་འཕགས་པ་དགྲ་བཅོམ་པ་དེ་དག་གིས། ཟླ་བ་བྱུང་ངོ་ཅོག་གི་ཉ་དང་གནམ་སྟོང་ཚེས་བརྒྱད་ལ། སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང༌། ཟླ་བ་བྱུང་ངོ་ཅོག་གི་ཉ་དང་གནམ་སྟོང་ཚེས་བརྒྱད་ལ་སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལྡོག་པར་བགྱིད་དོ། །ཡན་ལག་དང་པོ་འདིས། བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ་རྗེས་སུ་བསྒྲུབ་བོ། །རྗེས་སུ་བགྱིད་དོ། །གཞན་ཡང་སྔོན་གྱི་འཕགས་པ་དགྲ་བཅོམ་པ་དེ་དག་གིས་མ་ཟས་སྤངས་ཏེ་ཕྱི་དྲོའི་ཁ་ཟས་ལས་སླར་ལྡོག་པར་བགྱིའོ། །ཡན་ལག་བརྒྱད་པོ་འདིས། བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །ཐབས་ཡིན་ནོ། །ལེགས་སོ། །ཕན་ཡོན་ནི་དེ་བཞིན་གཤེགས་པ་གཟི་བརྗིད་ཡོན་ཏན་གྱི་བསྟན་པ་ལ། བྲམ་ཟེའི་ཁྱེའུ་གཉིས་ཀྱིས་བསྲུངས་པའི་ལོ་རྒྱུས་དང༌། རྒྱལ་པོ་བྱམས་པའི་སྟོབས་ཀྱིས་གནོད་སྦྱིན་ལྔ་ལ་རང་གི་ཤ་བྱིན་ནས། ཁྱེད་ཀྱིས་ང་ལ་དགའ་བར་ཤེས་གྱིས་ནས། །སྲོག་གཅོད་དུག་བཞིན་རྣམ་པར་སྤང་བར་གྱིས། །གཞན་གྱི་ཆུང་མ་དག་ལ་བསྟེན་པ་དང༌། །གཞན་གྱི་ཡོ་བྱད་དག་ལ་བརླམ་པ་དང༌། །ཀུ་རེའི་ཆེད་དུ་རྫུན་དུ་སྨྲ་བ་སྤོངས། །ཆང་གི་བཏུང་བ་ཕྱི་དྲོའི་ཁ་ཟས་རྣམས། །ཉ་སྟོང་དུས་བཞི་ལ་ནི་རྟག་ཏུ་སྲུངས། །ཞེས་གསུངས་པས། དེ་ལྟར་བྱས་པས་ལྔ་སྡེ་བཟང་པོར་གྱུར་པ་དང༌། བྱམས་པ་ལུང་བསྟན་པ་ཉིད་ལས། བཅུ་བཞི་དང་ནི་བཅོ་ལྔ་དང༌། །དེ་བཞིན་ཟླ་ཕྱེད་ཚེས་བརྒྱད་དང༌། །ཆོ་འཕྲུལ་གྱི་ནི་ཟླ་བ་ལ། །གསོ་སྦྱོང་ཡན་ལག་བརྒྱད་བསྲུང་ན། །ང་ཡི་བསྟན་པ་ལྷགས་པར་འགྱུར། །ཅེས་པ་ལ་སོགས་པའ། བདག་མིང་འདི་ཞེས་བགྱི་བས། དུས་འདི་ནས་བཟུང་ནས་ཇི་སྲིད་འཚོའི་བར་དུ་རྐང་གཉིས་རྣམས་ཀྱི་མཆོག

སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་རྣམས་ཀྱི་མཆོག ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག དགེ་འདུན་ལ་སྐྱབས་སུ་མཆིའོ། །སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ། སློབ་དཔོན་གྱིས་སོ་སོ་གང་གང་ལེན་པའི་དགེ་བསྙེན་དེ་དང་དེར་གཟུང་དུ་གསོལ། ཞེས་ལན་གསུམ་བྱ། ཐབས་ཡིན་ནོ། །ལེགས་སོ་བྱ། དེ་ནས་བསླབ་བྱ་བརྗོད་པ་ནི། སློབ་དཔོན་དགོངས་སུ་གསོལ། ཇི་ལྟར་སྔོན་གྱི་འཕགས་པ་དགྲ་བཅོམ་པ་དེ་དག་གིས། སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱིི་གནས་ལས་སླར་ལྡོག་པར་བགྱིད་དོ། །ཡན་ལག་ལྔ་པོ་འདིས། བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །ཐབས་ཡིན་ནོ། །ལེགས་སོ་བྱ། ཡོངས་རྫོགས་དང་སྣ་གཅིག་བསྲུང་བ་དང༌། སྣ་འགའ་བསྲུང་བའི་དགེ་བསྙེན་ནི། སོ་སོ་གང་བསྲུང་བ་དེ་རྗེས་ཟློས་བྱ་བའོ། །ཕན་ཡོན་ནི། དགེ་བསྙེན་ཆེན་པོ་ལི་ཙཱ་བྱི་དྲི་མ་མེད་པར་གྲགས་པས། ཇོ་བོ་བྱམས་པ་དང་འཇམ་དབྱངས་ལ་སོགས་ཀྱི་སངས་རྒྱས་ཀྱི་འཁོར་དགེ་སློང་དགེ་འདུན་དང་བཅས་པ་ཟིལ་གྱི་མནན་པ་དང༌། སློབ་དཔོན་ཙན་ཏྲ་གོ་མི་དང༌། དགེ་བཤེས་སྟོན་པ་ལ་སོགས་པ་སྟེ། དགེ་བསྙེན་གྱི་སྡོམ་པ་གཤའ་མ་ཤིག་ཡོད་ན་བཙུན་པོའི་གོ་ཡང་དེས་ཆོད། མཐོ་རིས་དང་ཐར་པ་ཡང་དེས་ཐོབ་གསུང་ངོ༌།། ༈ །།བྱང་ཆུབ་ཀྱི་སེམས་རིན་པོ་ཆེ་ནི། རང་གཞན་ཐམས་ཅད་ཀྱི་བདེ་སྐྱིད་ཟད་པ་མེད་པའི་གཏེར་ཆེན་པོ་ཡིན་པས། བྱང་ཆུབ་ཀྱི་སེམས་རིན་པོ་ཆེ་བསྐྱེད་པར་བྱ་སྟེ། དེ་སྐྱེ་བར་བྱེད་པའི་རྒྱུ་ནི་བཞི་སྟེ། བསོད་ནམས་ཀྱི་ཚོགས་རྒྱ་ཆེན་པོ་བསགས་པ་དང༌། སྐྱབས་སུ་འགྲོ་བ་ཁྱདུ་སྐྱེ། དགེ་བ་བཅུ་ལ་བརྟེན་ནས་ལྷ་དང་མིར་སྐྱེས་ཀྱང༌། བྲེལ་ཕོངས་དང་ལྟུང་བྱེད་ཀྱི་སྡུག་བསྔལ་དཔག་ཏུ་མེད་པས། རིགས་དྲུག་གར་སྐྱེས་ཀྱང་སྡུག་བསྔལ་གྱི་རང་བཞིན་ཡིན།

དེ་ཡང་རང་སྡུག་བསྔལ་མི་འདོད་པ་ལྟར་སེམས་ཅན་ཐམས་ཅད་ཀྱིས་ཨ་མ་མ་བྱས་པ་མེད་པ་ལ། མ་འདི་རྣམས་ཀྱང་སྡུག་བསྔལ་མི་འདོད་ཀྱང༌། སྡུག་བསྔལ་བ་འདི་རྣམས་ཐར་པའི་ཐབས་སངས་རྒྱས་མིན་པ་གཞན་མེད། སངས་རྒྱ་བ་ལ་སེམས་བསྐྱེད་དགོས་པ་ཡིན་བྱས་པ་ལ་བློ་བཅོས་སོ། །དེ་ནས་བླ་མ་དེ་སྐུ་མཚན་དང་དཔེ་བྱད་ཀྱིས་བརྒྱན་པ། འོད་དང་འོད་ཟེར་དཔག་ཏུ་མེད་པ་བསམ། སངས་རྒྱས་ཀྱི་འདུ་ཤེས་བཞག་ནས་གསོལ་བ་འདེབས་པ་ནི། སློབ་དཔོན་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང༌། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་རྣམས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་རིན་པོ་ཆེ་བསྐྱེད་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བ་ཡང༌། བྱང་ཆུབ་ཏུ་སེམས་བསྐྱེད་དུ་གསོལ། ཞེས་ལན་གསུམ་བརྗོད། མེ་ཏོག་འཐོར། སངས་རྒྱས་ཀྱི་འདུ་ཤེས་གཤའ་མར་བཞག བར་འདིར་ཡན་ལག་བདུན་པ་རྫོགས་པར་བྱས་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ལ་སྟོན་པར་བྱ། ཐེག་པ་ཆེན་པོའི་ཆོས་ལ་ལམ་དུ་བྱ། བྱང་ཆུབ་སེམས་དཔའ་ཆེན་པོ་རྣམས་ལ་ལམ་གྱི་གྲོགས་བྱ་སྙམ་དུ་སེམས་ལ། སྐྱབས་སུ་འགྲོ་བའི་ཁྱད་པར་ཅན་གྱི་རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་དུས་འདི་ནས་བཟུང་ནས། སྙིང་པོ་བྱང་ཆུབ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག སངས་རྒྱས་ལ་སྐྱབས་སུ་མཆིའོ། །ཞི་བ་འདོད་ཆགས་དང་བྲལ་བ་རྣམས་ཀྱི་མཆོག དོན་དམ་པ་མྱ་ངན་ལས་འདས་པའི་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའི་དགེ་འདུན་ལ་སྐྱབས་སུ་མཆིའོ། །ལན་གསུམ་བྱ། མེ་ཏོག་འཐོར། བླ་མ་ལ་སངས་རྒྱས་ཀྱི་འདུ་ཤེས་བཞག ཕན་ཡོན་ནི། ཁྱད་པར་གྱི་སྐྱབས་སུ་འགྲོ་བ་བྱས་ནས། ཐེག་པ་ཆེན་པོ་པར་ཚུད་པ་དང༌།

ཐེག་པ་ཆེན་པོའི་རྟེན་དུ་གྱུར་པ་དང༌། སྐྱེས་བུ་ཁྱད་པར་ཅན་དེ་ལྷ་དང་བཅས་པའི་མཆོད་པའི་གནས་སུ་གྱུར་ཅིང༌། རང་ཉིད་ཚོགས་གསོག་པ་དང༌། སྡིག་པ་ཟད་པ་དང༌། མྱུར་དུ་བྱང་ཆུབ་ཐོབ་པ་ལྟ་ཨ་ཅང་ཆེས་ཏེ། གཞན་ཡང་ཚོགས་གསོག་པ་དང༌། སྡིག་པ་ཟད་པ་དང༌། ངན་སོང་ལས་སྐྱོབ་པ་དང༌། མྱུར་དུ་བྱང་ཆུབ་ཐོབ་པར་བྱེད་པའི་ཕན་ཡོན་ནོ། །བསླབ་བྱ་ནི་ཐུན་མོང་བ་དང་མཐུན་ནོ། །ཐུན་མོང་བའི་ཡུལ་གསུམ་ནི། ཆོས་སྐུ་ལས་དང་ཉོན་མོངས་པ་དང་བྲལ་ས་སྐུ་འབའ་ཞིག་ལ་འདོད་པ་ལ། སྐྱབས་ནི་སངས་རྒྱས་ཉག་གཅིག་སྟེ། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་ཡིན། །ཞེས་པས་སོ། །ཆོས་ནི་རྟོགས་པའི་ཆོས་སོ། །དགེ་འདུན་དག་པའི་ས་གསུམ་ལ་གནས་པའི་བྱང་ཆུབ་སེམས་དཔའི་དགེ་འདུན། དུས་སྙིང་པོ་བྱང་ཆུབ་ཀྱི་བར་རོ། །ཆེད་དུ་བྱ་བ་སེམས་ཅན་གྱི་དོན་དུ་སྐྱབས་སུ་འགྲོ་བའོ། །འདིར་སངས་རྒྱས་ཀྱི་འདུ་ཤེས་ལན་གསུམ་བྱའོ། །ཚད་མེད་པ་བཞི་ལ་བློ་སྦྱང་བ་ནི། ནམ་མཁའ་དང་མཉམ་པའི་སེམས་ཅན་འདི་རྣམས་མ་ཡིན་ཨང་སྙམ་དུ་བསྒོམ། འོ་ན་མ་འདི་རྣམས་ཀྱིས་ངན་སྐྱུགས་ཐམས་ཅད་ནི་ཁ་ཡིས་ཕྱགས། གཤེར་བ་ནི་བོར། སྐམ་པ་ནི་བླངས། རྒྱ་མཚོ་ཙམ་གྱི་ནུ་ཞོ་ནི་བསྣུན། རི་རབ་ཙམ་གྱི་བཟའ་རྒྱུ་ནི་བྱིན། ལྷོ་སྤྲིན་ཙམ་གྱི་གོས་ནི་བསྐོན་པའི་མ་འདི་རྣམས་དྲིན་རེ་ཆེ་ཨང་སྙམ་དུ་བསམ། ད་འོ་ན་དྲིན་ལ་ལན་གྱིས་སླན་དགོས་སྙམ་དུ་བསམ། ག་རེ་མ་འདི་རྣམས་བདེ་བ་དང་ལྡན་ན་དགའ་བ་ལ། རིགས་དྲུག་ན་སྡུག་བསྔལ་འབའ་ཞིག་ལས་མེད་པས། སྙིང་རེ་རྗེ་ཨང་སྙམ་དུ་བསམ། འོ་ན་མ་འདི་རྣམས་བདེ་བ་དང་ལྡན། སྡུག་བསྔལ་དང་བྲལ་བའི་དོན་དུ། སངས་རྒྱས་ཐོབ་པར་བྱ་སྙམ་དུ་བསམས་ལ། ཡང་བླ་མ་ལ་སངས་རྒྱས་ཀྱི་འདུ་ཤེས་ལན་གསུམ་བྱའོ། །གོང་གི་རྟེན་སྤྲུལ་པ་དང་བླ་མ་ལ་མཆོད་པ་བདུན་པོ་རྫོགས་པར་བྱའོ། །ཞབས་ལ་དངོས་སམ་ཡིད་ཀྱིས་ཕྱག་འཚལ་ནས་རྗེས་ཟློས་བྱ་བ་ནི།

སློབ་དཔོན་བྱང་ཆུབ་སེམས་དཔའ་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ། སློབ་དཔོན་གྱིས་བདག་བྱང་ཆུབ་སེམས་དཔར་བཟུང་དུ་གསོལ། ལན་གསུམ་བྱ་ཞིང་མེ་ཏོག་འཐོར་རོ། །ཡང་ནམ་མཁའ་དང་མཉམ་པའི་སེམས་ཅན་ཐམས་ཅད་སྡུག་བསྔལ་གྱི་རྒྱ་མཚོ་ལས་བསྒྲལ་བའི་དོན་དུ་སེམས་བསྐྱེད་བླང་སྙམ་དུ་དུང་ངེ་བསམ་ནས། རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ། འཁོར་བ་ཐོག་མ་མེད་པ་ནས། ཐ་མ་ད་ལྟ་ལ་ཐུག་གི་བར་དུ་སྦྱིན་པའི་རང་བཞིན་དང༌། ཚུལ་ཁྲིམས་ཀྱི་རང་བཞིན་དང༌། སྒོམ་པའི་རང་བཞིན་གྱི་དགེ་བའི་རྩ་བ་བགྱིས་པ་དང༌། བགྱིད་དུ་སྩལ་བ་དང༌། གཞན་བགྱིད་པ་ལ་རྗེས་སུ་ཡི་རང་བའི་དགེ་བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང༌། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་རིན་པོ་ཆེ་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་སེམས་བསྐྱེད་པར་བགྱིའོ། །སེམས་ཅན་མ་བརྒལ་བ་རྣམས་བསྒྲལ་བར་བགྱིའོ། མ་གྲོལ་བ་རྣམས་བསྒྲོལ་བར་བགྱིའོ། །དབུགས་མ་ཕྱུང་བ་རྣམས་དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །ཞེས་ལན་གསུམ་རྗེས་ཟློས་བྱའོ། །མེ་ཏོག་འཐོར། བླ་མ་ལ་སངས་རྒྱས་ཀྱི་འདུ་ཤེས་དུང་དུང་པ་ལན་གསུམ་བྱའོ། །དེ་ནས་ཡན་ལག་བདུན་པ་ཚར་གཅིག་རྫོགས་པར་བྱའོ། །སེམས་བསྐྱེད་པའི་བྱང་ཆུབ་སེམས་དཔའ་དེ་དག་ལ་དགའ་སྟོན་གྱིས་ཚིམ་པར་བྱའོ། །ཕན་ཡོན་དང་བསླབ་བྱ་ནི། སེམས་བསྐྱེད་པ་ནི་ས་གཞི་དང་འདྲ་སྟེ། ས་གཞི་ནི་རིན་པོ་ཆེའི་འབྱུང་ཁུངས་ལོ་ཐོག་ལ་སོགས་པ་འབྲས་བུ་ཐམས་ཅད་བསྐྱེད་པ་དང་འདྲ་བར། ཡོན་ཏན་རིན་པོ་ཆེ་ཐམས་ཅད་བསྐྱེད་པར་བྱེད་པའོ། །ནོར་བུ་རིན་པོ་ཆེ་དང་འདྲ་སྟེ།

དྲི་མ་རྣམ་པ་གསུམ་ཕྱིས་ནས་དྲན་པ་དང་ཤེས་བཞིན་གྱི་རྒྱལ་མཚན་གྱི་རྩེ་མོ་ལ་བཏགས་ཏེ། ལྷག་པའི་བསམ་པ་རྣམ་པར་དག་པས་ཕྱག་བྱས། སྨོན་ལམ་རྣམ་པར་དག་པའི་གསོལ་བ་བཏབ་ན། ཡིད་ལ་ཅི་བསམ་པ་ཐམས་ཅད་འགྲུབ་བོ། །ཐོང་གཤོལ་དང་འདྲ་སྟེ། སེམས་ཐ་རྒོད་ལྟ་བུ་འདི་ཞི་བ་དང་འབོལ་བར་བྱེད་དོ། །ཉི་མ་དང་འདྲ་སྟེ། མ་རིག་པའི་མུན་པ་སེལ་ཞིང་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་གསལ་བར་བྱེད་དོ། །འདོད་འཇོའི་བ་དང་འདྲ་སྟེ། བཀྲེས་པ་དང་སྐོམ་པ་སེལ་ལོ། །ལྗོན་ཤིང་དང་འདྲ་སྟེ། འཁོར་བའི་ཚད་པ་ཐམས་ཅད་སེལ་བར་བྱེད་དོ། །དམག་དཔོན་དང་འདྲ་སྟེ། ཐེག་པ་དམན་པ་ལ་སོགས་པའི་གཡུལ་ངོ་ཐམས་ཅད་སེལ་བར་བྱེད་དོ། །ཟམ་པ་དང་འདྲ་སྟེ། མྱ་ངན་ལས་འདས་པའི་གླིང་དུ་ཕྱིན་པར་བྱེད་དོ། །བསླབ་བྱ་ལྔ་ནི། བསོད་ནམས་ཀྱི་ཚོགས་རྒྱ་ཆེན་པོ་བསག་པར་བྱ་བ་ལ་བསླབ་པ་དང༌། ཕན་ཡོན་ཡང་དང་ཡང་དུ་དྲན་པ་བྱ་བ་ལ་བསླབ་པར་དང༌། སེམས་ཅན་བློས་མི་སྤང་བ་ལ་བསླབ་པ་དང༌། བྱང་ཆུབ་ཀྱི་སེམས་སྤེལ་ཞིང་སྦྱང་བ་ལ་བསླབ་པ་དང༌། ནག་པོའི་ཆོས་བཞི་སྤང་ཞིང་དཀར་པོའི་ཆོས་བཞི་ལ་བསླབ་པ་བྱའོ། །དེ་ལ་དང་པོ་ནི་སེམས་བསྐྱེད་བྱས་ནས། བཏང་སྙོམས་སམ་རང་དོན་ཙམ་དུ་སྐད་ཅིག་ཙམ་ཡང་སྡོད་དུ་མ་གནང་ཞིང༌། ཚེགས་ཆུང་ངུ་ཙམ་གྱིས་ཀྱང་ཆོག་པར་མ་གསུངས་ཏེ། རྒྱལ་བུ་ཐམས་ཅད་སྒྲོལ་བཞིན་བྱ་བ་སྦྱིན་པ། ཉེས་བྱས་ཕྲ་བ་ཡན་ཆད་རྩ་བ་བཞི་མན་ཆད་མི་དོར་བར་ཚུལ་ཁྲིམས། དམན་པ་ལ་མི་ཁྲོ་ཁྱད་དུ་མི་གསོད་པ་ནི་བཟོད་པ། སེམས་ཅན་གྱི་དོན་དུ་འགྱུར་ཚད་བྱེད་པ་བརྩོན་འགྲུས། ཞི་གནས་ཀྱི་ཚོགས་སྒྲུབ་པ་བསམ་གཏན། རིག་པའི་གནས་ལྔ་ོད་པ་ཤེས་རབ་སྟེ་དེ་དྲུག་དང༌། མཛའ་བཤེས་བསྟེན་པ་དང༌། ཚད་མེད་པ་བསྒོམ་པ་ལ་སོགས་པ་ཡེངས་པ་མེད་པར་བྱེད་དགོས་ཏེ། མགོ་ལ་སེམས་ཅན་ཁུར་ཆེན་འཁྱེར་བ་ཡི། །སེམས་དཔའ་མཆོག་རྣམས་དལ་གྱིས་འགྲོ་མི་མཛེས། །ཞེས་གསུངས་སོ། །གཉིས་པ་ོད་འཇུག་ལས།

དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་སྒྲོལ་གྱུར་པ། །དེ་ལ་བག་ཅན་རྣམས་ཀྱིས་ཅིས་མི་བསྟེན། །ཞེས་པ་དང༌། གསེར་འགྱུར་རྩི་ཡི་རྣམ་པ་མཆོག་ལྟ་བུ། །མི་གཙང་ལུས་འདི་བསྒྱུར་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་བས་ནས། །བྱང་ཆུབ་སེམས་ཞེས་བྱ་བ་ལེགས་བརྟན་བཟུང༌། །ཞེས་པའི་དོན་དང༌། བྱང་ཆུབ་ཀྱི་སེམས་མ་སྐྱེས་ན། ཤ་ཟས་བཏབ་པ་བཞིན་དུ། ཉོན་མོངས་པས་རང་ཡང་སྨྱོ་ཞིང་གཞན་ཡང་བསྲེག་པ་ལ། སེམས་དེ་སྐྱེས་ན། རང་ཡང་ཐར་པ་དང་ཐམས་ཅད་མཁྱེན་པ་ལ་གནས་ཤིང༌། གཞན་ཡང་དེ་ལ་འཇོག་པ་ལ་སས་ཅན་མགུ་བྱ་མ་གཏོགས་པ། །རྒྱལ་བ་མཉེས་པའི་ཐབས་གཞན་མེད། །ཅེས་པ་དང༌། ང་དང་སེམས་ཅན་རྣམས་ནི་བདེ་སྡུག་མཚུངས་པས་ན། ངའི་གཟུགས་སྐུ་གཉིས་པོ་སེམས་ཅན་དུ་བསྒྲུབ་པ་སྟེ། སེམས་ཅན་གནོད་ན་ང་ལ་མཆོད་པ་བྱས་པ་མ་ཡིན། ཞེས་པ་དང༌། ཇོ་བོ་རྗེས་སེམས་ཅན་བློས་མི་སྤོང་ནུས་ན། སྡོམ་པ་དང་བསླབ་པ་ཐམས་ཅད་མི་ཐུབ་མེད། མྱུར་དུ་བྱང་ཆུབ་ཀྱང་ཐོབ་གསུངས། སེམས་ཅན་བློས་སྤངས་པའི་ཚད་ཞུས་པས། ངན་པ་འདི་དང་ཚེ་རབས་ཐམས་ཅད་དུ་མི་འཕྲད་དགོས་སྙམ་པ་ཡིན་གསུང༌། དུས་ཉིན་ཞག་ཅིག་གི་དྲུག་ཆ་ཡིན་གསུངས། བཞི་པ་ནི། སངས་རྒྱས་ཆོས་དང་འཕགས་པའི་ཚོགས་རྣམས་ལ། །བྱང་ཆུབ་མ་ཐོབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་པ་ཉིན་ལན་གསུམ་མཚན་ལན་གསུམ་དུས་དྲུག་བྱ། སྤེལ་ཞིང་སྦྱང་བ་མ་བྱས་ན། བསམ་པ་བཟང་པོ་ནི་མུན་རུམ་གྱི་གློག་པས་ཉུང༌། ཉོན་མོངས་དང་ཞེ་སྡང་ནི་རགས། སེམས་བསྐྱེད་པ་ནི་དུས་དེ་རིང་ཙམ་ཡིན་གསུངས་སོ། །ནག་པོའི་ཆོས་བཞི་སྤང༌། དཀར་པོའི་ཆོས་བཞི་ལ་བསླབ་པ་ནི། བླ་མ་དང་མཆོད་པར་འོས་པ་བསླུ་བ་ནི་ནག་པོའི་ཆོས་ཡིན་པ་ལ། མི་བསླུ་བའི་སྟེང་དུ་ཚིགས་སུ་བཅད་པ་གཅིག་ཡན་ཆད་ཀྱིས།

བླ་མ་ལ་བློ་ལྷན་གྱིས་གཏད་ཅིང་ང་ཅི་ཤེས་ཁྱོད་དེ་ཤེས་སུ་བྱའོ། །གཞན་འགྱོད་པའི་གནས་མ་ཡིན་པ་ལ་འགྱོད་པ་སྐྱེད་ན་ནག་པོའི་ཆོས་ཡིན་པ་ལ། མི་བསྐྱེད་པ་ལ་བསླབཞེས་པས་སོ། །སེམས་བསྐྱེད་པའི་བྱང་ཆུབ་སེམས་དཔའ་ལ། ཞེ་སྡང་གི་སྒོ་ནས་ཚིགས་སུ་བཅད་པ་མ་ཡིན་པ་མི་བརྗོད་པ་དང་བསླབ་པར་བྱ་བ་ནི། ཞིང་དེ་ལ་གཞི་ཞེ་སྡང་གི་སྒོ་ནས་ཉེས་པ་མང་པོ་བརྗོད་ན། སྐད་ཅིག་མ་རེ་རེས་ཀྱང་དམྱལ་བར་འགྲོ་དགོས་ཏེ། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེག་བསྐྱེད་པའི་བྱང་ཆུབ་སེམས་དཔའ་ལ་ཚིགས་སུ་བཅད་པ་མ་ཡིན་པ་མི་བརྗོད་ཀྱི་སྟེང་དུ་ཡང་ཡོན་ཏན་ཕྱོགས་བཅུར་བསྒྲགས་པར་བྱའོ། །སེམས་ཅན་ལ་གཡོ་དང་སྒྱུར་བྲིད་ན་ནག་པོའི་ཆོས་ཡིན་པས་དེ་སྤང་ཞིང་དྲང་པོའི་ཆོས་ཀྱིས་འཚོ་བར་བྱའོ། །དྲང་པོའི་ཆོས་ཀྱིས་འཇིག་རྟེན་ཀུན་ཏུ་བདེ། །གཡོ་སྒྱུ་གྱ་གྱུས་མཛའ་བཤེས་སུན་པར་བྱེད། །ཕྲད་ན་ལྷ་འདྲ་འགྲོགས་ན་ཤ་ཟ་འདྲ། །གཡོ་དང་སྒྱུས་ནི་སྲིད་པ་གསུམ་ཡང་ཕུང༌། །ཞེས་སོ། །བསླབ་བྱ་བཤད་པ་ཐལ་ནས་དཔོན་སློབ་ཐམས་ཅད་ཀྱིས་ཡན་ལག་བདུན་པ་ཚར་གཅིག་བྱ། ཇོ་བོའི་ལུགས་ཀྱིས་བསྔོ་བ་བྱའོ། །ཤི་ཁ་མ་ལ་སོགས་པས་རྒྱས་པར་ལེན་མི་ནུས་པས། མེ་ཏོག་ལ་སོགས་པ་མཆོད་པ་གྲུབ་ཚད་བྱས་ནས། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ་སློབ་དཔོན་གྱིས་བྱང་ཆུབ་སེམས་དཔར་བཟུང་དུ་གསོལ། ཞེས་ལན་གསུམ་བྱ། སློབ་དཔོན་གྱིས་སེམས་ཅན་ཐམས་ཅད་སྡུག་བསྔལ་དང་བྲལ་བར་སོམས་ཤིག་བྱས་ལ་རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ། སངས་རྒྱས་ཆོས་དང་འཕགས་པའི་ཚོགས་རྣམས་ལ་ལན་གསུམ་བྱའོ། །ཤིན་ཏུ་བསྡུས་པར་ལེན་ན། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་སྙམ་དུ་ཡང་ནས་ཡང་དུ་སོམས་ཤིག་བྱའོ། །ཡོན་ཏན་རྒྱ་མཚོའི་སངས་རྒྱས་ཀྱང༌། །ལྷག་བསམ་རྣམ་པར་དག་པ་ཡི། །བསམ་པ་རྣམ་དག་དེ་དག་དང༌། །མེད་ན་མི་འབྱུང་འབྲེལ་པ་འོ།།

།། 

༡༥༡༽ ༄། །གཤིན་པོ་དང་གསོན་པོའི་བསྔོ་བ་མུ་ཏིག་ཕྲེང་མཛེས་ཞེས་བྱ་བ།། ་ལ་ཡང་ཕྱག་འཚལ་ལོ། །ཞེས་སོ། །དགེ་སློང་ཞིང་དག་པས། སངས་རྒྱས་བསྟན་པ་རིན་ཆེན་སྒྲོན། འབར་བའི་སྣོད་ནི་ངུར་སྨྲིག་ཅན། །བརྟུལ་ཞུགས་འཛིན་པ་ཤཱཀྱའི་སྲས། །དགེ་སློང་རྣམས་ནི་ཡིན་ཕྱིར་རོ། །ཞེས་སོ། །བྱང་ཆུབ་སེམས་བསྐྱེད་པ་ཞིང་དག་སྟེ། གང་ལ་སེམས་ཀྱི་དམ་པ་རིན་པོ་ཆེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང༌། །གང་ལ་གནོད་པ་བྱས་ཀྱང་བདེ་འབྲེལ་བའི། །བདེ་བའི་འབྱུང་གནས་དེ་ལ་སྐྱབས་སུ་མཆིའོ། །ཞེས་སོ། །ཀུན་རྫོབ་ཏུ་ཆོས་ཐམས་ཅད་སྒྱུ་མ་དང་རྨི་ལམ་ལྟ་བུ། དོན་དམ་པར་ནམ་མཁའི་དཀྱིལ་ལྟར་བསྒོམས་པས་ཞིང་དག་སྟེ། དེ་བཞིན་གཤེགས་པའི་གཟིམས་མལ་དགའ་དང་བདེ། །བཏུང་བར་ཏིང་ངེ་འཛིན་ཏེ་བཤོས་སུ་བསམ་གཏན་མཆོག །སྟོང་ཉིད་དགོན་པར་བཞུགས་པ་དེ་ལ་ཕྱག་འཚལ་ལོ། །ཞེས་སོ། །སྔགས་དང་མཚན་ཉིད་ཐམས་ཅད་ནས། ལམ་ཉམས་སུ་ལེན་པ་ཐམས་ཅད་ཀྱི་བླ་མ་ཞིང་དག་སྟེ། དཔལ་དུས་ཀྱི་འཁོར་ལོའི་རྒྱུད་ལས། བསྐལ་པ་དུས་གསུམ་ཐམས་ཅད་དུ། །དཀོན་མཆོག་གསུམ་ལ་མཆོད་པ་དང༌། །སྲོག་ཆགས་བྱེ་བའི་ཚེ་སྐྱབས་པས། །ཚེ་འདིར་སངས་རྒྱས་མི་ཐོབ་སྟེ། །ཡོན་ཏན་རྒྱ་མཚོའི་བླ་མ་ལ། །དང་བའི་ཡིད་ཀྱིས་མཉེས་བྱས་ན། །མཆོག་དང་ཐུན་མོང་དངོས་གྲུབ་ནི། །ཚེ་འདི་ཡིས་ནི་ཐོབ་པར་ངེས། །ཞེས་པ་ལ་སོགས་པའོ། །དངོས་པོ་བརྐུས་པ་དང་འཕྲོགས་པ་མ་ཡིན། དུག་དང་མཚོན་དང་མ་འདྲེས་པའོ། །བསམ་པ་ནི་ཚེ་འདིའི་བསམ་པས་བསླང་ནས་བྱས་ན་མ་དག་སྟེ། འདོད་ཆགས་ཞེ་སྡང་གཏི་མུག་བཅས། །དེས་བསྐྱེད་ལས་ནི་མི་དགེ་བ། །ཞེས་པས་སོ། །འཇིག་རྟེན་ཕ་རོལ་གྱི་བསམ་པ་ཡོད་ཀྱང༌། འཁོར་ལོས་བསྒྱུར་པའི་བདེ་རྒྱས། ཚངས་པ་རྒྱ་བྱིན་ལྷ་དང་མིའི་དཔལ་ཕུན་སུམ་ཚོགས་པ་ཐོབ་པར་འདོད་ན་བསམ་པ་མ་དག བསམ་པ་དག་ཀྱང་ཤིན་ཏུ་རྣམ་པར་མ་དག་པ། ཉན་ཐོས་རང་སངས་རྒྱས་ཀྱི་བསམ་པ་རང་ཞི་བདེ་འདོད་ན་མ་དག་པས།

མ་ནམ་མཁའ་དང་མཉམ་པའི་སེམས་ཅན་གྱི་དོན་དུ། བླ་ན་མེད་པར་ཡང་དག་རྫོགས་པའི་བྱང་ཆུབ་ཏུ་བསྔོ་བར་བྱའོ། །མ་བསྔོས་ན་འཛད་པའི་རྒྱུ། ལོག་ལྟ་སྐྱེས་པ་དང༌། སེམས་བསྐྱེད་པའི་བྱང་ཆུབ་སེམས་དཔའ་ལ་ཞེ་སྡང་གིས་ཚིགས་སུ་བཅད་པ་མ་ཡིན་པ་བརྗོད་པ་དང༌། འགྱོད་པ་སྐྱེས་ནས་འཛད་པའོ། །ཁྱད་པར་དུ་གོང་ནས་གོང་དུ་འཕེལ་བའི་རྒྱུ་ནི། དཀོན་མཆོག་དང༌། བླ་མའི་དྲུང་དུ་བསྔོས་པ་དང༌། བྱང་ཆུབ་ཀྱི་ཐུགས་མངའ་བའི་དྲུང་དུ་བསྔོས་ན་འཕེལ་བའོ། །ཞེས་པ་ལ་སོགས་པ་ཡོན་བཤད་ཀྱིས་སྤྲོ་ཞིང༌། བྱང་ཆུབ་ཏུ་བསྔོ་བར་བྱས་ནས། བདག་གིས་དུས་གསུམ་དུ་བསགས་པའི་དགེ་བའི་རྩ་བ་དེས། སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་ཐོབ་པར་གྱུར་ཅིག་སྙམ་དུ་དུང་ངེ་བསམས་ནས། རྗེས་ཟློས་བྱ་བ་ནི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་ཚེ་ཐོག་མ་མེད་པ་ནས། ཐ་མ་ད་ལྟ་ལ་ཐུག་གི་བར་དུ། སྦྱིན་པའི་རང་བཞིན་དང༌། ཚུལ་ཁྲིམས་ཀྱི་རང་བཞིན་དང༌། སྒོམ་པའི་རང་བཞིན་གྱི་དགེ་བའི་རྩ་བ་བགྱིས་པ་དང༌། བགྱིད་དུ་སྩལ་བ་དང༌། གཞན་བགྱིད་པ་ལ་རྗེས་སུ་ཡི་རང་བ་དང༌། ཇོ་བོ་ལྷ་དཀོན་མཆོག་གསུམ་མཆོད་པ་དང༌། འབྱུང་པོ་ལ་གཏོར་མ་བཏང་བ་དང༌། ལོང་སྤྲང་ལ་ཡོན་བྱིན་པ་དང༌། བླ་མ་དགེ་འདུན་ལ་ཞབས་ཏོག་བགྱིས་པའི་དགེ་བའི་རྩ་བ། སྦྱིན་པ་དམ་པ་སེམས་ཀྱི་རྒྱན། སེམས་ཀྱི་ཡོ་བྱད། རྣལ་འབྱོར་གྱི་ཚོགས། དོན་གྱི་མཆོག་དེས། ཕ་དང་མ་དང་མཁན་པོ་དང་སློབ་དཔོན་ཐོག་མར་བྱས་པའི། མཐའ་ཡས་པའི་སེམས་ཅད་ཐམས་ཅད་ཀྱི་དོན་དུ། བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཐོབ་པར་གྱུར་ཅིག དེ་མ་ཐོབ་ཀྱི་བར་དུ་ཡང༌། མིའི་ལུས་རིན་པོ་ཆེ་ཐོབ་ནས། ཚེ་རབས་ནས་ཚེ་རབས་ཐམས་d གཉེན་ ཆེ་བ་རྣམས་ཀྱི་མཆོག་ཏུ་གྱུར་ཅིག ཡིད་དུ་འོང་བ་རྣམས་ཀྱི་མཆོག་ཏུ་གྱུར་ཅིག

གཟུགས་མཛེས་པ་རྣམས་ཀྱི་མཆོག་ཏུ་གྱུར་ཅིག ཐ་མལ་པའི་བསྔོ་བའོ།། ༈ །།སྒོམ་ཆེན་པའི་བསྔོ་བ་ནི། དགེ་བའི་རྩ་བ་དེས་འདོད་ཆགས་ཀྱི་བསམ་པ་མི་འབྱུང་བར་གྱུར་ཅིག ཞེ་སྡང་གི་བསམ་པ་མི་འབྱུང་བར་གྱུར་ཅིག ང་རྒྱལ་དང་ཕྲག་དོག རྙེད་པ་དང་བཀུར་བསྟི། གྲགས་པ་དང་སྙན་པ། ཚེ་འདིའི་བསམ་པ་མི་འོང་བར། བྱམས་པ་དང་སྙིང་རྗེ། བྱང་ཆུབ་ཀྱི་སེམས་ཀྱིས་རྒྱུད་བརླན་ནས། ཡོངས་སུ་འཛིན་པའི་དགེ་བའི་བཤེས་གཉེན་ནམ་མཁའ་དང་མཉམ་པར་གྱུར་ནས། བདག་ཚེ་འདི་ཉིད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག དགེ་བའི་རྩ་བ་དེས། ནམ་འཆི་བའི་ཚེ། གནད་གཅོད་པའི་སྡུག་བསྔལ་མི་འོང༌། ཤིས་ངན་དུ་འཆི་བ་མི་འབྱུང༌། དུས་མ་ཡིན་པར་འཆི་བར་མི་འོང་བར། འཆི་བ་ལ་དགའ་བ་དང༌། བདེ་བ་དང་བཅས་ནས། སེམས་ཉིད་ཤིན་ཏུ་གསལ་བ་དང༌། ཆོས་ཉིད་ཤིན་ཏུ་གསལ་བ་དང་འགྲོགས་ནས། འཆི་ཁ་དང་བར་དོར་ཅིས་ཀྱང་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག། ༈ །།གཤིན་པོའི་བསྔོ་བ་ནི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཚེ་འདས་པ་ལ་དགོངས་སུ་གསོལ། དགེ་འདུན་བཙུན་པ་རྣམས་ཚེ་འདས་པ་ལ་དགོངས་སུ་གསོལ། ཚེ་འདས་ཤིང་ལུས་བརྗེས་པ་མིང་འདི་ཞེས་བགྱི་བས། འཁོར་བ་ཐོག་མ་མེད་པ་ནས། ཐ་མ་ད་ལྟ་ལ་ཐུག་གི་བར་དུ། སྦྱིན་པའི་རང་བཞིན་དང༌། ཚུལ་ཁྲིམས་ཀྱི་རང་བཞིན་དང༌། བསྒོམ་པའི་རང་བཞིན་གྱི་དགེ་བའི་རྩ་བགྱིས་པ་དང༌། བགྱིད་དུ་སྩལ་པ་དང༌། གཞན་བགྱིད་པ་ལ་རྗེས་སུ་ཡི་རང་བ་དང༌། བདག་ཅག་ཉེ་དུ་གཉེན་འབྲེལ་ཤུལ་ན་འདུག་པ་རྣམས་ཀྱིས། ཚེ་འདས་ཤིང་ལུས་བརྗེས་པ་མིང་འདི་ཞེས་བགྱི་བའི་དོན་དུ་ལྷ་དཀོན་མཆོག་གསུམ་མཆོད་པ་དང༌། འབྱུང་པོ་ལ་གཏོར་མ་བཏང་བ་དང༌། ལོང་སྤྲང་ལ་ཡོན་བྱིན་པ་དང༌། ཕ་རོལ་ཏུ་ཕྱིན་པའི་བཀའ་བསྒྲགས་པ་དང༌། དགེ་འདུན་ལ་ཆོས་སྟོན་དྲངས་པ་དང༌། དགེ་བའི་བཤེས་གཉེན་ལ་བསྙེན་བཀུར་བྱས་པ་དང༌།

ཚ་ཚ་བཏབ་པ་དང༌། ཆུ་གཏོར་བཏང་བ་དང༌། ཡུལ་མི་ཉེ་རིང་རྣམས་ལ་སྟོན་མོ་རྒྱ་ཆེན་པོ་དྲངས་པའི་དགེ་བའི་རྩ་བ་དེས། ཚེ་འདས་ཤིང་ལུས་བརྗེས་པ་མིང་འདི་ཞེས་བྱ་བ། འགྲོ་བ་རིགས་དྲུག་གང་དང་དུ་སྐྱེས་ཀྱང༌། དགེ་བའི་རྩ་བ་དེ་དང་དེའི་རྗེས་སུ་འབྲང་ཞིང་རྗེས་སུ་ཞུགས་པར་གྱུར་ཅིག རྗེས་སུ་འབྲང་ཞིང་རྗེས་སུ་ཞུགས་ནས་ཚེ་འདས་ཤིང་ལུས་བརྗེས་པ་འགྲོ་བ་རིགས་དྲུག་གི་སྡུག་བསྔལ་དང་བྲལ་ནས། བླ་ན་མེད་པར་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག ཅེས་ལན་གསུམ་བྱ། དགེ་འདུན་རྣམས་ཀྱིས། དེ་དེ་ཁོ་ན་བཞིན་དུ་གྱུར་ཅིག ལན་གསུམ་བྱའོ། །མུ་ཏིག་ཕྲེང་མཛེས་ལྟ་བུ་ལས། བདག་ཉིད་བློ་གྲོས་དམན་པས་བསྡུས་པ་ལས། །ནོར་དང་འཁྲུལ་པར་གྱུར་པ་ཅི་མཆིས་པར། །རྗེ་བཙུན་མཁའ་འགྲོའི་ཚོགས་ལ་བཟོད་པར་གསོལ། །རྒྱལ་སྲས་རྣམས་ཀྱི་བསམ་པ་རིན་པོ་ཆེ། །སྐྱེ་བའི་རིམ་པ་མུ་ཏིག་ཕྲེང་བ་ནི། །ཟབ་ཅིང་རྒྱ་ཆེ་རྒྱ་མཚོ་ཆེར་ཞུགས་ནས། །དབང་གི་རྒྱལ་པོ་དོན་དམ་བྱང་ཆུབ་སེམས། །བདེ་བའི་འབྱུང་གནས་གཏེར་ཆེན་མི་ཟད་པ། །རང་བྱུང་དྲི་མ་མེད་པའི་སེམས་ཉིད་ནི། །ཆོས་རྗེ་ཀླུ་ཡི་རྒྱལ་པོ་སྦྱིན་པར་ངེས། །རྫོགས་སོ།། །། ༡༥༢༽ ༄། །བསྙེན་གནས་དང་དགེ་བསྙེན་གྱི་སྡོམ་པ་འབོག་ཆོག་ཤེས་རབ་ཡེ་ཤེས་ལ་གནང་བ།། སངས་རྒྱས་བསམ་གྱིས་མི་ཁྱབ་ཅིང་དཔག་ཏུ་མེད་པས་བྱིན་གྱིས་བརླབས་པ། བསོད་ནམས་དང་ཡེ་ཤེས་ཀྱི་ཚོགས་ཀྱི་མཐུ་ཆེན་པོ་དང་ལྡན་པ། སེམས་ཅན་ཐམས་ཅད་ཀྱི་གནས་དང་མགོན་དང་དཔུང་གཉེན་དུ་གྱུར་པ། ཁྱེད་ལྟ་བུས་སེམས་ཅན་གྱི་དོན་མ་མཛད་ན། སེམས་ཅན་ལ་མགོན་སྐྱབས་མེད་པས། འགྲོ་བའི་དོན་རླབས་པོ་ཆེ་མཛད་པར་ཞུ་འཚལ། དེ་ལ་དོན་མཛད་པའི་ཚུལ་ལུགས་ནི། ད་ལྟར་འཛམ་བུའི་གླིང་རིན་པོ་སྣ་ཚོགས་ཀྱིས་བཀང་ནས། སེམས་ཅན་འགའ་ཞིག་ལ་བྱིན་ཡང་འཁོར་བ་དང་ངན་སོང་གི་རྒྱུར་འགྱུར་བ་ལས། ཐར་པ་ཐམས་ཅད་མཁྱེན་པའི་རྒྱུར་འགྱུར་བ་དཀའ།

སྐྱབས་སུ་འགྲོ་བའམ་སྡོམ་པ་སྣ་གཅིག་ཙམ་ལ་བཞག་ན་ཡང༌། ཐེག་པ་གསུམ་གྱིས་མྱ་ངན་ལས་འདའ་བར་ཤེས་རབ་ཀྱི་ཕམེད། དེ་ལ་སྡོམ་པའི་དབང་དུ་བགྱིས་པས། གསང་སྔགས་ཀྱི་སྡོམ་པ་ནི་དབང་བསྐུར་བའི་བླ་མ་ལས་ཐོབ། བྱང་ཆུབ་སེམས་པའི་བསླབ་པ་ནི་སེམས་བསྐྱེད་པའི་བྱང་ཆུབ་སེམས་དཔའ་ལས་ཐོབ། སོ་སོར་ཐར་པའི་སྡོམ་པ་ནི་སོ་སོར་ཐར་པ་དང་ལྡན་པ་དེ་ལས་ཐོབ་པ་ལས། དགེ་བསྙེན་གྱི་སྡོམ་པའི་དབང་དུ་བགྱིས་པས། སྔོན་རྒྱལ་པོ་བྱམས་པའི་སྟོབས་ཞེས་བྱ་བ་རྒྱལ་པོའི་སྲིད་ལ་མངའ་མཛད་ཅིང༌། འཁོར་དང་བཙུན་མོའི་ཚོགས་ཕལ་པོ་ཆེ་དང་ལྡན་པ་དེས། གནོད་སྦྱིན་ལྔ་ལ་རང་གི་ཤ་དང་ཁྲག་གིས་ཚིམ་པར་བྱས་ཤིང་བསླབ་པའི་གཞི་ལྔ་ཕོག་པས། ད་ལྟར་བཅོམ་ལྡན་འདས་ཀྱི་ལྔ་སྡེ་བཟང་པོ་ཡིན་པར་གསུངས་པ་ལ་སོགས་པ། བཅོམ་ལྡན་འདས་ཀྱིས་གསུང་རབ་དཔག་ཏུ་མེད་པར་ཁྱིམ་པ་རྣམས་ཀྱིས་ཀྱང་དགེ་བསྙེན་གྱི་སྡོམ་པ་ཕོག་པར་གསུངས་པ་དང༌། བསྙེན་གནས་ཀྱི་སྡོམ་པའི་དབང་དུ་བྱས་ན། འདུལ་བ་ལུང་ནས་ཁྱིམ་བདག་མགོན་མེད་ཟས་སྦྱིན་བུ་དང་ཆུང་མའི་ཚོགས་དང་ལྡན་པའི་དེས་བསྙེན་གནས་ཀྱི་སྡོམ་པ་ཕོག་པའི་རྐྱེན་གྱིས་ཕྱི་དྲོའི་ཁ་ཟས་ཤོར་བའི་སྡོམ་པ་ནུབ་ཅིག་བསྲུངས་པས། ལྷའི་བུ་གསོ་སྦྱོངས་རལ་དུ་སྐྱེས་པར་གསུངས་པ་དང༌། དེ་བཞིན་གཤེགས་པ་གཟི་བརྗིད་ཡོན་ཏན་གྱི་བསྟན་པ་ལ། མིའི་རྒྱལ་པོ་གཅིག་གིས་བསྙེན་གནས་ཡན་ལག་བརྒྱད་པ་བྲིས་ནས་ཀླུའི་རྒྱལ་པོ་གཅིག་ལ་བྱིན་པར། ཀླུ་རྣམས་ཀྱིས་བསྲུངས་པས་མིའི་རྒྱལ་པོ་དང་ཀླུའི་རྒྱལ་པོ་འཁོར་དང་བཅས་པ་ལྷའི་གནས་སུ་སྐྱེས་ནས། བཅོམ་ལྡན་འདས་ལ་འབྲས་བུ་ཐོབ་པར་བྱས་པ་ལ་སོགས་པ་གསུངས་ན། ཁྱེད་ལྟ་བུ་བྱང་ཆུབ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་རྣམ་པ་དྲུག་གིས་སེམས་ཅན་ཐམས་ཅད་སྨིན་པར་མཛད་པ། སྒོས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་བསྙེན་གནས་ཡན་ལག་བརྒྱད་པ་དང༌། བསླབ་པའི་གཞི་རྣམ་པ་ལྔ་ལ་འགོད་པ་ལྟ་སྨོས་ཀྱང་ཅི་དགོས་ཏེ།

གནད་ཀ་དང་རྒྱུ་མཚན་དེས་ན་བདག་ཉིད་ཆེན་པོ་ཁྱེད་ཀྱི་བསྙེན་གནས་ཀྱི་སྡོམ་པ་དང༌། དགེ་བསྙེན་གྱི་སྡོམ་པ་ལ་སེམས་ཅན་དཔག་ཏུ་མེད་པ་འགོད་པར་ཞུ། དེ་ཡང་འདི་ལྟར་བྱ་སྟེ། སྟན་མཐོན་པོའི་སྟེང་དུ་དཀྱིལ་མོ་ཀྲུང་ལེགས་པར་བཅའ་བ་ལ་སོགས་པར་བྱས་ནས། བླ་མ་རིན་པོ་ཆེའི་ལུགས་ཀྱིས། མ་ནམ་མཁའི་མཐའ་དང་མཉམ་པའི་འགྲོ་བ་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། མྱུར་དུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་བྱ། དེའི་ཆེད་དུ་སངས་མ་རྒྱས་ཀྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། མ་ཤིའི་བར་དུ་ལུས་ངག་ཡིད་གསུམ་དགེ་བ་ལ་བཀོལ། དུས་དེ་རིང་ནས་བཟུང་སྟེ་ཉི་མ་སང་ད་ཙམ་གྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། དེའི་ཆེད་དུ་དགེ་བསྙེན་ནམ་བསྙེན་གནས་ཀྱི་སྡོམ་པ་བླངས་ལ་བསྲུང་སྙམ་དུ་བསམ་པ་ས་གཞི་དང་འདྲ་བ་སྔོན་དུ་སོང་བ་འདིས། སངས་མ་རྒྱས་ཀྱི་བར་མ་ཤིའི་ཚེ། དུས་དེ་རིང་ནས་བཟུང་སྟེ་ཉི་མ་སང་ད་ཙམ་ཚུན་ཆད་ཀྱི་ལུས་ངག་ཡིད་གསུམ་གྱི་བྱ་བ་དང༌། བྱེད་པ་ལུང་དུ་མ་བསྟན་པ་ཐམས་ཅད་དགེ་བར་འགྱུར་ལ། བསྙེན་གནས་དང་དགེ་བསྙེན་གྱི་སྡོམ་པ་ལ་སོགས་པ་དགེ་བ་ཐམས་ཅད་རྫོགས་པའི་སངས་རྒྱས་ཀྱི་རྒྱུར་འགྱུར་ཏེ། དེ་ཡང་འཕགས་པ་དཔའ་བར་འགྲོ་བའི་ཏིང་ངེ་འཛིན་གྱི་མདོ་ལས། གཡོ་དང་སྒྱུས་སམ། ཀུ་རེ་དང་ཀྱལ་ཀས་བྱང་ཆུབ་ཏུ་སེམས་བསྐྱེད་ན་ཡང༌། བྱང་ཆུབ་ཏུ་སངས་རྒྱ་བར་གསུངས་ན། ཐབས་ལ་མཁས་པས་སངས་མ་རྒྱས་ཀྱི་བར་ཚུན་ཆད་ཀྱི་ལུང་དུ་མ་བསྟན་པ་ཐམས་ཅད་ནི་དགེ་བར་འགྱུར་ལ། དགེ་བ་རྫོགས་པའི་བྱང་ཆུབ་ཀྱི་རྒྱུར་འགྱུར་ངེས་པ་འདི་ཤིན་ཏུ་ཡང་ངོ་མཚར་ཞིང་རྨད་དུ་བྱུང་བར་འདུག་པས། དཔོན་སློབ་གཉིས་ཀས་འདི་ལྟར་ངག་ཏུ་ན་པར་བྱེད་པ་དེའི་རིགས་ཅན་རྣམས་ལ་དེ་ཉིད་དམ། ཡང་ན་གདུལ་བྱ་ཐ་དད་སྐད་ཐ་དད་པས། ཆོས་ཐ་དད་པ་གང་ལ་གང་འདུལ་བ་དེ་དང་དེར་ཐོས་པས།

ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང༌། །འགྲོ་བ་ཀུན་གྱི་སྒྲ་རྣམས་ཇི་སྙེད་པ། །དེ་སྙེད་སྐད་དུ་བདག་གིས་ཆོས་བསྟན་ཏོ། །ཞེས་པ་དང༌། ཡང༌། གསུང་གཅིག་ཏུ་ནི་གསུངས་མོད་ཀྱང༌། །དུ་མ་ཉིད་དུ་སོ་སོར་གོ །ཞེས་པ་ལྟར་གོ་བར་བྱས་ཤིང་བྱིན་གྱིས་བརླབས་ནས་སྡོམ་པ་འབོག་པར་བྱ་བ་ནི། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ། དུས་འདི་ནས་བཟུང་ནས་ཇི་སྲིད་འཚོ་བའི་བར་དུ། རྐང་གཉིས་རྣམས་ཀྱི་མཆོག །སངས་རྒྱས་ལ་སྐྱབས་སུ་མཆིའོ། ཞི་བ་འདོད་ཆགས་དང་བྲལ་བ་རྣམས་ཀྱི་མཆོག ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག །འཕགས་པའི་དགེ་འདུན་ལ་སྐྱབས་སུ་མཆིའོ། །སློབ་དཔོན་གྱིས་བདག་བསྙེན་གནས་སུ་བཟུང་དུ་གསོལ། ཞེས་ལན་གསུམ་དུ་རྗེས་ཟློས་བྱ། ཐ་མར་སློབ་དཔོན་གྱིས། ཐབས་ཡིན་ནོ། །སློབ་མས། ལེགས་སོ་ཞེས་བརྗོད། བསྙེན་གནས་གྱི་སྡོམ་པ་ཐོབ་ནས། བསླབ་བྱ་རྗེས་ཟློས་བྱ་བ་ནི། སློབ་དཔོན་དགོངས་སུ་གསོལ། སྔོན་གྱི་འཕགས་པ་དགྲ་བཅོམ་པ་དེ་དག་གིས་ཟླ་བ་བྱུང་ངོ་ཅོག་གི་ཉ་དང་གནམ་སྟོང་ལ་སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་ཟླ་བ་བྱུང་ངོ་ཅོག་གི་ཉ་དང་གནམ་སྟོང་ལ་སྲོག་གཅོད་པ་སྤངས་ཏེ། སྲོག་གཅོད་པ་ལསུའི་ཆང་དང༌། བཅོས་པའི་ཆང༌། བག་མེད་པའི་གནས་དང༌། གླུ་གར་དང༌། རོལ་མོ་དང༌། རྒྱན་ཁ་དོག་འཆང་བ་དང༌། ཁྲི་སྟན་ཆེན་པོ་དང༌། མལ་སྟན་མཐོན་པོ་དང༌། ཕྱི་དྲོའི་ཁ་ཟས་སྤངས་ཏེ། ཕྱི་དྲོའི་ཁ་ཟས་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་ཟླ་བ་བྱུང་ངོ་ཅོག་གི་ཉ་དང་གནམ་སྟོང་ལ་མ་བྱིན་པར་ལེན་ོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །སློབ་དཔོན་གྱིས། ཐབས་ཡིན་ནོ། །སློབ་མས། ལེགས་སོ། །ཞེས་བརྗོད། དེ་རྣམས་ཀྱི་བསླབ་བྱ་ནི་བསླབ་པ་བརྗོད་པ་དེ་ཉིད་རྒྱས་པར་བཤད་པའོ།།

༈ །།ད་དགེ་བསྙེན་གྱི་སྡོམ་པ་འབོགས་པ་ནི། སློབ་དཔོན་དགོངས་སུ་གསོལ། བདག་མིང་འདི་ལ། ཞེས་ལན་གསུམ་གྱི་བར་དུ་བྱ། སློབ་དཔོན་གྱིས། ཐབས་ཡིན་ནོ། །སློབ་མས། ལེགས་སོ། །ཞེས་བརྗོད་དོ། །དགེ་བསྙེན་གྱི་སྡོམ་པ་ཐོབ་ནས་བསླབ་པ་བརྗོད་པ་ནི། སློབ་དཔོན་དགོངས་སུ་གསོལ། སྔོན་གྱི་འཕགས་པ་དགྲ་བཅོམ་པ་དེ་དག་གིས། ཇི་སྲིད་འཚོའི་བར་དུ། སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ། ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལྡོག་པར་བགྱིའོ། །ཡན་ལག་དང་པོ་འདིས། འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །གཞན་ཡང་འཕགས་པ་དགྲ་བཅོམ་པ་དེ་དག་གིས་མེད་པའི་གནས་སྤང་སྟེ། བག་མེད་པའི་གནས་ལས་སླར་ལྡོག་པར་བགྱིའོ། །ཡན་ལག་ལྔ་པོ་འདིས། འཕགས་པ་དགྲ་བཅོམ་པ་དེ་དག་གིས་བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །སློབ་དཔོན་གྱིས། ཐབས་ཡིན་ནོ། །སློབ་མས། ལེགས་སོ། །ཞེས་བརྗོད་དོ། །ཡང་འདོད་པས་ལོག་པར་གཡེམ་པ་དང༌། ལོག་པར་ལྟ་བ་སྤང་ཏེ། ལོག་པར་ལྟ་བ་ལས་སླར་ལོག་པར་བགྱིད་དོ། །ཞེས་པ་ནི་ཕལ་ཆེ་བ་ལ་དགོངས་ནས་ལག་ལེན་དུ་བྱས་པ་སྟེ། བཅོམ་ལྡན་འདས་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ནས་གསུངས་པའི་རྗེས་སུ་འབྲངས་པའོ། །ཚུལ་དེ་དང་འདྲ་བར་ཡོངས་རྫོགས་ཀྱི་དགེ་བསྙེན་དང༌། སྣ་འགའ་བསྲུང་བ་དང༌། སྣ་གཅིག་བསྲུང་བ་ལ་ཡང་སྦྱར་བར་བྱའོ། །མདོར་ན་སྟོན་པ་སངས་རྒྱས་ཀྱི། །དམ་ཆོས་བདུད་རྩི་ལྟ་བུ་ནི། །ཐོག་མ་བར་དང་མཐར་དགེ་བ། །ཕན་དང་བདེ་བའི་གཞིར་གྱུར་ལ། །ཁམ་ཆོད་ཧུབ་ཆོད་གང་བྱས་པ། །ཆེ་འབག་ཆེ་རུ་འཚེངས་པ་ཡིན། །ཆུང་འབག་ཆུང་ངུ་འཚེངས་པ་ཡིན། །གང་ཟག་སོ་སོའི་རྒྱུད་ཚོད་དང༌། །ཇི་ལྟར་མཐུན་པར་གྱུར་པའི་ཆོས། །སྐྱབས་འགྲོ་བསྙེན་གནས་དགེ་བསྙེན་དང༌། །ཀུན་རྫོབ་སྨོན་འཇུག་དོན་དམ་གྱི། །བྱང་ཆུབ་སེམས་ཀྱི་བདུད་རྩི་དང༌། །བླ་མེད་གསང་སྔགས་ཐེག་པ་ཡི། །ཐུན་མོང་མ་ཡིན་གདམས་ངག་མཆོག

།རྗེ་བཙུན་བདུད་རྩི་རྒྱ་མཚོ་ལས། །ཐུགས་རྗེ་ཆེན་པོ་སྤྲིན་བསྡུས་ནས། །འགྲོ་བ་ཐམས་ཅད་སྨིན་པ་ཡིས། །ཆར་པ་ཆེན་པོ་དབབ་ཏུ་གསོལ། །བླ་མ་རྗེ་བཙུན་ཉིད་ཀྱི་སྲས། །ཤཱཀྱའི་རིགས་ལས་བྱུང་བ་ཡི། །དགེ་སློང་ཤེས་རབ་ཡེ་ཤེས་ཀྱིས། །གསོལ་བ་བཏབ་ནས་བྲིས་པ་ལས། །ཉེས་འཁྲུལ་བྱུང་ན་བཟོད་པར་གསོལ། །དགེ་བ་བྱང་ཆུབ་ཆེན་པོར་བསྔོ། །དེ་ཡང་སངས་རྒྱས་ཕལ་པོ་ཆེ་དང༌། རྒྱལ་བའི་ཡུམ་རྒྱས་པ་ནས། འཁོར་འདས་གཉིས་ཀྱིས་བསྡུས་པའི་དགེ་བའི་རྩ་བ་ཐམས་ཅད་བསྔོ་བར་གསུངས་པས། བདག་དང་འཁོར་འདས་ཐམས་ཅད་ཀྱིས། དུས་གསུམ་དུ་བསགས་པ་དང་ཡོད་པའི་དགེ་བའི་རྩ་བ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག བསྔོ་བ་བྱའོ། །རྫོགས་སོ།། །། 

༡༥༣༽ ༄། །ངན་སོང་སྦྱོང་བ་མི་འཁྲུགས་པའི་མཚན་བཅས་དང་མཚན་མེད་ཀྱི་སྒོམ་བཟླས།། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །འགྲོ་བའི་མགོན་པོ་རིན་ཆེན་དང༌། །སེམས་ཅན་ཀུན་གྱི་གཉེན་གྱུར་པ། །རྒྱལ་བ་སྲས་དང་བཅས་པ་ལ། །གུས་པས་ཕྱག་འཚལ་མཆོད་པས་མཆོད། འདི་ལྟར་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱི་སྲས་ཀྱི་དམ་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་རླབས་ཞུགས་པ། ཞེ་ཐག་པ་སྙིང་ཁོང་རུས་པའི་གཏིང་ནས་ལྷག་པའི་བསམ་པ་གཡོ་སྒྱུ་མེད་པའི་ཤུགས་ཀྱིས། སེམས་ཅན་ཐམས་ཅད་སྨིན་པ་དང་གྲོལ་བར་བྱེད་པའི་གོ་ཆ་བགོས་ཤིང༌། དམ་བཅའ་བརྟན་པོར་གྱུར་པ། ཡི་དམ་གྱི་ལྷ་བསྐྱེད་རྫོགས་གཉིས་ལ་ངེས་པ་ཐོབ་ཅིང་ཏིང་ངེ་འཛིན་དང་ལྡན་པ། བར་དོ་གསུམ་གྱི་དེ་ཉིད་ལ་མཁས་པའི་རྣལ་འབྱོར་པས། ཚེ་འདས་ཤིང་ལུས་བརྗེས་པ་སྨིན་པ་དང་གྲོལ་བར་བྱེད་པའི་དུས་ལ་བབ་པར་ཤེས་ནས་རང་ཉིད་གཅིག་པུའམ། དགེ་འདུན་གྱི་ཚོགས་སུ་གཞན་གྱིས་ཞུས་ཀྱང་རུང༌། མ་ཞུས་ཀྱང་རུང་སྟེ། ཚེ་འདིར་ཕ་མ་ཉེ་དུ་གཉེན་འབྲེལ་རྣམས། ཨ་ཇོ་དང་ཨ་ནུའི་ངོ་དགའ་ཟློ་བ་མང་ཡང༌། ཏུག་གིས་ཐུག ཤི་བའི་འོག་ཏུ་སྐྱབས་དང་རེ་ས་བླ་མ་དཀོན་མཆོག་མིན་པ་གཞན་མེད་པས། ཆོ་ག་འདི་ལྟར་བྱ་སྟེ། དང་པོ་ཁོ་ནར་འཇིག་རྟེན་འདི་ནས་ཕ་རོལ་ཏུ་ཚེ་འདས་པ་ལ་སོགས་པའི་མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། བླ་ན་མེད་པར་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་བྱ། དེའི་ཆེད་དུ་བཅོམ་ལྡན་འདས་མི་འཁྲུགས་པའི་སྒོམ་ཟླས་བྱ་སྙམ་དུ་བསམས་ལ། ཨོཾ་སྭ་£É་ཝ་ཤུKཿསརྦ་Zརྨཱཿསྭ་£É་ཝ་ཤུKོ་±ཧཾཿ ཞེས་བྱ་བའི་སྔགས་བརྗོད་པས། ཕྱི་ནང་གི་ཆོས་ཐམས་ཅད་གདོད་ནས་རྣམ་པར་དག་པའི་སྟོང་པ་ཉིད་དུ་བསྒོམ་པའི་ངང་ལས། རང་ཉིད་བཅོམ་ལྡན་འདས་མི་བསྐྱོད་པ་སྐུ་མདོག་སྔོན་པོ་བཻ་ཌཱུ4་བཅག་པའི་འཕྲོ་ལྟ་བུ།

དབུ་རེག་དང་ཞབས་རྗེན་དུ་བཞུགས་པ། རབ་ཏུ་བྱུང་བའི་ཚུལ་ཅན། མཚན་དང་དཔེ་བྱད་ཀྱིས་རབ་ཏུ་བརྒྱན་པ། སྣ་ཚོགས་པVདབང་བསྐུར་བ་དང༌། དབང་རྟགས་བསྒོམ་པའི་མཐར་ཐུག་པ་བྱས་ནས། རང་གི་ཐུགས་ཀར་སྣ་ཚོགས་པV་དང༌། ཉི་མའི་དཀྱིལ་འཁོར་གྱི་སྟེང་དུ། རང་བཞིན་གྱིས་གནས་པའི་ཡི་གེ་ཧཱུྃ་ལ་ཤེལ་གྱི་ཁ་དོག་ལྟ་བུ་མགོ་གྱེན་དུ་ལངས་པའི་ཡི་གེ་སྔགས་འདིས་བསྐོར་བར་བསམ་ཞིང་དེ་ལ་དམིགས་ནས། ན་མོ་ར*་ཏྲ་ཡ་ཡ། ན་མོ་£་ག་ཝ་ཏེ། ཨཀྵོ་§་ཡ། ཏ་ཐཱ་ག་ཏ་ཡཱ། ཨ=་ཏེ་སམྱཀྶཾ་བུKÌ་ཡ། ཏW་ཐཱ། ཨོཾ་ཀཾ་ཀ་ཎི་ཀཾ་ཀ་ཎི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲཱ་ཏི་ཧ་ན། སརྦ་ཀརྨ་པ་རཾ་པ་ར་ཎི་མེ་སྭཱ་ཧཱ། ཞེས་བརྗོད་པ་ལས། ཡི་གེ་ཧཱུྃ་སྔགས་དང་བཅས་པ་ལས་འོད་ཟེར་བྱུང་ནས་གཤིན་པོས་གཙོ་བོ་བྱས་པའི་སེམས་ཅན་ཐམས་ཅད་ལ་ཕོག་ནས། ལས་དང་ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་སྦྱངས་ནས། ཐམས་ཅད་བཅོམ་ལྡན་འདས་མི་བསྐྱོད་པར་གྱུར་ཏེ། རང་ཉིད་ཇི་ལྟར་ཟློས་པ་བཞིན་དུ་སྙིང་པོ་འདི་གསུངས་པར་བསམ་ཞིང༌། དེ་ལ་སེམས་མཉམ་པར་བཞག་ནས་ཅི་ཙམ་ནུས་ཀྱི་བར་དུ་བཟླས་པ་བྱ་བ་ནི་མཚན་མ་ཅན་གྱི་བཟླས་པའོ། །དེ་ནས་ཕྱི་སྣོད་ཀྱི་འཇིག་རྟེན་ཐམས་ཅད་འོད་ཟེར་གྱི་རྣམ་པར་གྱུར་ནས་སངས་རྒྱས་ཐམས་ཅད་ལ་ཐིམ། དེ་བཞིན་གཤེགས་པ་ཐམས་ཅད་ཀྱང་འོད་ཟེར་དུ་གྱུར་ནས། རང་ཉིད་བཅོམ་ལྡན་འདས་ཀྱི་ཐུགས་ཀར་ཐིམ། བཅོམ་ལྡན་འདས་སྔགས་དང་བཅས་ཧཱུྃ་ལ་ཐིམ། ཧཱུྃ་ཧ་ལ་ཐིམ། ཧ་ཞབས་ཀྱུ་ཟླ་ཚེས། ཟླ་ཚེས་ཐིག་ལེ། ཐིག་ལེ་ནཱ་ད་ཆ་ཕྲ་བར་གྱུར་ནས། དེ་ཡང་ནམ་མཁའ་ལ་སྤྲིན་དེངས་པ་བཞིན་དུ་གྱུར་ཏེ། རྣམ་པར་མི་རྟོག་པ་དེ་ཉིད་ཀྱི་ངང་ལས་སེམས་མ་ཡེངས་པར་བཟླས་པ་བྱ་བ་ནི། མཚན་མ་མེད་པར་བཟླས་པའོ། །དེ་ལྟར་རང་དང་དགེ་འདུན་ཐམས་ཅད་ཀྱི་ཏིང་ངེ་འཛིན་ལས་མ་ཡེངས་པར་བྱས་ནས། གཤིན་པོའི་བསྔོ་བ་བྱའོ།། །། ༡༥༤༽ ༄། །གཤིན་པོའི་བསྔོ་བ་དང་སྨོན་ལམ་ཕྱོགས་བཅུ་མ།།

ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་འཇིག་རྟེན་འདི་ནས་ཕ་རོལ་ཏུ་ཚེ་འདས་པ་ཆེ་གེ་མོ་འདི་དང་འདི་ཞེས་བགྱི་བ་ལ་སོགས་པ་ལ་དགོངས་སུ་གསོལ། དགེ་འདུན་བཙུན་པ་རྣམས་འཇིག་རྟེན་འདི་ནས་ཕ་རོལ་ཏུ་ཚེ་འདས་པ་ཆེ་གེ་མོ་འདི་དང་འདི་ཞེས་བགྱི་བ་ལ་སོགས་པ་ལ་དགོངས་སུ་གསོལ། འཇིག་རྟེན་འདི་ནས་ཕ་རོལ་ཏུ་ཚེ་འདས་པ་ཆེ་གེ་མོ་འདི་དང་འདི་ཞེས་བགྱི་བ་ལ་སོགས་པས། ཚེ་ཐོག་མ་མེད་པ་ནས་དུས་གསུམ་དུ་བསགས་ཤིང་ཡོད་པའི་དགེ་བའི་རྩ་བ། སྦྱིན་པའི་རང་བཞིན་དང༌། ཚུལ་ཁྲིམས་ཀྱི་རང་བཞིན་དང༌། སྒོམ་པའི་རང་བཞིན་དགེ་བའི་རྩ་བ་བགྱིས་པ་དང༌། བགྱིད་དུ་སྩལ་པ་དང༌། གཞན་བགྱིད་པ་ལ་རྗེས་སུ་ཡི་རང་བ་དང༌། བདག་ཅག་ཉེ་དུ་གཉེན་འབྲེལ་ཤུལ་ན་འདུག་པ་རྣམས་ཀྱིས། འཇིག་རྟེན་འདི་ནས་ཕ་རོལ་ཏུ་ཚེ་འདས་པ་ཆེ་གེ་མོ་འདི་དང་འདི་ཞེས་བགྱི་བ་ལ་སོགས་པའི་དོན་དུ། དགེ་བའི་རྩ་བ་རྒྱ་ཆེན་པོ་དཔག་ཏུ་མེད་པ་བགྱིས་པ་དང༌། བླ་མ་དམ་པ་དང་དགེ་འདུན་གྱི་ཚོགས་རྒྱ་མཚོ་ཆེན་པོ་ལྟ་བུ་རྣམས་ལ། བསྙེན་བཀུར་དང༌། ཞབས་འབྲིང་དང༌། ཞབས་ཏོག་དང༌། དད་གུས་དང་འབུལ་བ་རྒྱ་ཆེན་པོ་དཔག་ཏུ་མེད་པ་བགྱིས་པ་དང༌། དཀོན་མཆོག་ལ་མཆོད་པ་བྱས་པ་དང༌། འབྱུང་པོ་ལ་གཏོར་མ་བཏང་བ་དང༌། ལོང་སྤྲང་ལ་ཡོན་བྱིན་པ་དང༌། བདུན་ཚིགས་བྱས་པ་དང༌། ཀློག་འདོན་བྱས་པ་དང༌། ཡུལ་མི་ཉེ་རིང་ཐམས་ཅད་ལ་སྟོན་མོ་དྲངས་པ་ལ་སོགས་པའི་དགེ་བའི་རྩ་བ། སྦྱིན་པ་དམ་པ། སེམས་ཀྱི་རྒྱན། སེམས་ཀྱི་ཡོ་བྱད། རྣལ་འབྱོར་གྱི་ཚོགས། དོན་གྱི་མཆོག་དེས་འཇིག་རྟེན་འདི་ནས་ཕ་རོལ་ཏུ་ཚེ་འདས་པ་ཆེ་གེ་མོ་འདི་དང་འདི་ཞེས་བགྱི་བ་ལ་སོགས་པ་འགྲོ་བ་རིགས་དྲུག་གང་དང་གང་དུ་སྐྱེས་སམ། སྐྱེ་འམ། སྐྱེ་བར་འགྱུར་བའི་ལས་ཅན་ཞིག་ཡིན་ཀྱང༌། དགེ་བའི་རྩ་བ་དེ་དག་ཐམས་ཅད། དེ་དང་དེའི་རྗེས་སུ་འབྲང་ཞིང་རྗེས་སུ་ཞུགས་པར་གྱུར་ཅིག རྗེས་སུ་འབྲངས་ཤིང་རྗེས་སུ་ཞུགས་ནས།

འགྲོ་བ་རིགས་དྲུག་གི་སྡུག་བསྔལ་ཐམས་ཅད་དང་བྲལ་ནས། མྱུར་དུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག ཅེས་རང་ཉིད་དང་དགེ་འདུན་གྱི་ཚོགས་ཐམས་ཅད་ཀྱིས་ལན་གསུམ་གྱི་བར་དུ་བརྗོད་ཅིང༌། ཡོན་བདག་པ་ནི་སྙིང་ཉེ་བ་གཅིག་པུ་གཅིག་གིས་རྗེས་ཟློས་བྱ་བ་ལས། གཞན་ཐམས་ཅད་ཀྱིས་རྗེས་ཟློས་བྱ་བ་ནི་མི་གནང་ཞིང་བྱེད་དུ་མི་སྟེར་བར་འདུག རྩ་ན་ཡོད་པའི་དགེ་འདུན་རྣམས་ཀྱིས་མཐུན་འགྱུར་མ་བྱས་ན་ནི་བཀའ་སྐྱོན་པར་འདུག་པས་ཐམས་ཅད་ཀྱིས་མཐུན་འགྱུར་བྱའོ། །སྨོན་ལམ་མཐར་ཕྱིན་བཅོམ་ལྡན་འདས། །འགྲོ་བའི་མགོན་པོ་གཉེན་གཅིག་པུ། །བཅོམ་ལྡན་མི་འཁྲུགས་སངས་རྒྱས་ལ། །ཀུན་རིག་རྣམ་པར་སྣང་མཛད་ཀྱིས། །ངན་སོང་སྦྱོང་བའི་རྒྱུད་ཆེན་དུ། །ཤར་ཕྱོགས་ངན་སོང་ཀུན་འདྲེན་ཞེས། །དཔག་མེད་བསྟོད་པས་བསྔགས་པ་ཡི། །བཅོམ་ལྡན་མགོན་པོའི་བྱིན་རླབས་དང༌། །རྒྱལ་བ་སྲས་བཅས་དགེ་འདུན་གྱི། །བདེན་པའི་བྱིན་རླབས་གསང་སྔགས་ཀྱིས། །གནས་སྐབས་བདེ་འགྲོ་ཨ་ཅང་ཆེས། །མཐར་ཐུག་རྫོགས་པའི་བྱང་ཆུབ་ཀྱང༌། །ཐོབ་པར་བཅོམ་ལྡན་འདས་ཀྱིས་གསུངས། །ཞིང་དང་བསམ་པ་དངོས་པོ་གསུམ། །གཅིག་ཏུ་གོ་བའི་རྣལ་འབྱོར་པ། །འཁོར་གསུམ་ཡོངས་དག་ཤེས་པ་ཡིས། །བར་དོ་གནད་ཀྱི་མན་ངག་གིས། །རྣམ་པར་གྲོལ་བར་ཅིས་མི་འགྱུར། །དེས་ན་རྣལ་འབྱོར་དབང་ཕྱུག་གིས། །སངས་རྒྱས་དགོངས་པ་རྫོགས་པར་བྱ། །ཐབས་དང་ཤེས་རབ་མཁའ་འདྲ་བ། །འགྲོ་ལ་ཕན་པའི་སྙིང་རྗེ་ཅན། །སྙིང་སྟོབས་བརྩོན་ལྡན་སྐུ་འཁོར་བཞིན། །རྗེ་བཙུན་འཁོར་བཅས་བཞུགས་པས་ན། །འབྲི་གུང་དཔལ་གྱི་དགོན་པ་འདིར། །བསྔོ་བ་བྱ་རྒྱུ་མང་པོ་བྱུང༌། །དེ་ཡི་ཆེད་དུ་བྲིས་པ་ཡི། །དགེ་བའི་རྩ་བ་གང་ཡིན་དེས། །བདག་དང་བདག་གི་དེ་རྣམས་དང༌། །མཐའ་ཡས་སེམས་ཅད་ཐམས་ཅད་ཀུན། །སྨོན་ལམ་བཏབ་པ་དེ་ལྟར་ཤོག།

།། ༡༥༥༽ ༄། །མགོན་པོ་མི་འཁྲུགས་པའི་བསྐྱེད་རྫོགས་ཟུང་འཇུག་གི་སྒོམ་བཟླས།། བཅོམ་ལྡན་འདས་སྐྱོབ་པ་མི་འཁྲུགས་པ་ལ་ཕྱག་འཚལ་ལོ། །བཅོམ་ལྡན་འདས་མི་འཁྲུགས་པའི་བཟླས་བསྒོམ་བྱེད་པར་འདོད་པའི་རྟེན་གྱི་གང་ཟག་གིས། དང་པོར་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་བདག་གིས་བཅོམ་ལྡན་འདས་མི་བསྐྱོད་པའི་བཟླས་བསྒོམ་བྱ་སྙམ་དུ་བསམས་ལ། སྐད་ཅིག་གིས་རང་ཉིད་བཅོམ་ལྡན་འདས་མི་བསྐྱོད་པ་སྐུ་མདོག་སྔོན་པོ་བཻ་ཌཱུ4་བཅག་པའི་འཕྲོ་ལྟར་སྔོ་བ། མཚན་བཟང་པོ་སུམ་ཅུ་རྩ་གཉིས་དང༌། དཔེ་བྱད་བཟང་པོ་བརྒྱད་ཅུས་བརྒྱན་ཅིང༌། འོད་དང་འོད་ཟེར་གྱི་ཚོགས་དཔག་ཏུ་མེད་པ་དང་ལྡན་པ། གླང་པོ་ཆེའི་ཁྲིའི་སྟེང་ན། སྣ་ཚོགས་པV་དང་ཉི་མའི་གདན་ལ་དཀྱིལ་མོ་ཀྲུང་གིས་བཞུགས་པ། ས་གནོན་གྱི་ཕྱག་རྒྱ་ཅན་དུ་བསམ། དེའི་ཐུགས་ཀར་སྣ་ཚོགས་པV་དང་ཉི་མའི་སྟེང་དུ་ཡི་གེ་ཧཱུྃ་གཅིག་བསམ། ཧཱུྃ་དེ་ལ། ན་མོ་ར*་ཏྲ་ཡ་ཡ། ན་མོ་£་ག་ཝ་ཏེ། ཨཀྵོ་§་ཡ། ཏ་ཐཱ་ག་ཏ་ཡ། ཨ=་ཏེ། སམ་མྱཀྶཾ་བུKÌ་ཡ། ཏW་ཐཱ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ཎི་ཏྲོ་ཊ་ཎི། ཏྲཱ་ས་ཎི་ཏྲཱ་ས་ཎི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་ར་ཎི་མེ་སྭཱ་ཧཱ། །ཞེས་བྱ་བའི་སྔགས་ཀྱིས་གཡས་སྐོར་དུ་བསམས་ལ། དེ་ཀློག་པར་བསམ་ཞིང་ངག་ཏུ་བཟླས་པས། ཧཱུྃ་སྔགས་དང་བཅས་པ་ལས་འོད་ཟེར་བྱུང་ནས། བ་སྤུའི་བུ་ག་དང་སྐུ་ཐམས་ཅད་ནས་འོད་ཟེར་འཕྲོས་པས་སེམས་ཅན་མ་ལུས་པ་ཐམས་ཅད་ལ་ཕོག་སྟེ། སྡིག་སྒྲིབ་ཐམས་ཅད་སྦྱངས་ནས་ཐམས་ཅད་བཅོམ་ལྡན་འདས་མི་བསྐྱོད་པར་གྱུར་པར་བསམ། དེ་ནས་རང་ཉིད་ཀྱིས་གསང་སྔགས་བརྗོད་པས། དེ་ཐམས་ཅད་ཀྱིས་ཀྱང་གསུང་བར་བསམ་ཞིང་ཅི་ནུས་ཚད་བཟླས་པ་ནི་མཚན་མ་ཅན་གྱི་བཟླས་པའོ། །དེ་ནས་ཕྱི་སྣོད་ཀྱི་འཇིག་རྟེན་འཇའ་ཚོན་ལྟ་བུས་སངས་རྒྱས་དེ་ཐམས་ཅད་ལ་ཐིམ། སངས་རྒྱས་ཐམས་ཅད་འོད་ཟེར་དུ་གྱུར་ནས་རང་གི་སྙིང་གར་ཐིམ།

རང་ཉིད་སྔགས་ལ་ཐིམ། སྔགས་ཧཱུྃ་ལ། ཧཱུྃ་གི་ཧ་འ་ལ། འ་ཞབས་ཀྱུ་ལ། ཞབས་ཀྱུ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ན་ད་ཤིན་ཏུ་ཆ་ཕྲ་བར་གྱུར་ནས། ནམ་མཁའ་ལ་སྤྲིན་དེངས་པ་ལྟར་གྱུར་ཏེ། དམིགས་པ་མེད་པ་དེ་ཉིད་ཀྱི་ངང་ལ་ཅི་ནུས་ཚད་ཀྱིས་སྔགས་བཟླས་པ་མཚན་མ་མེད་པའི་བཟླས་པའོ། །དེ་ལྟར་བཟླས་བསྒོམ་ཡུན་རིང་དུ་བྱ་སྟེ། མ་ནུས་ཤིང་འཇོག་པའི་དུས་སུ་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བ་ལ་འབད་པར་བྱའོ།། །། ༡༥༦༽ ༄། །བཅོམ་ལྡན་འདས་མི་འཁྲུགས་པའི་སྒོ་ནས་བུམ་པ་སྒྲུབ་པའི་གཟུངས་ཆོག། བཅོམ་ལྡན་འདས་མི་འཁྲུགས་པ་ལ་ཕྱག་འཚལ་ལོ། །རྗེ་བཙུན་གྱི་གཟུངས་ཆོག་བྱེད་པར་འདོད་ན། མཎྜལ་དང་བུམ་པ་བཅས་དང༌། མཆོད་པ་དང་གཏོར་མ་བུམ་པའི་ཆོ་ག་གཞན་དང་མཐུན། རྣལ་འབྱོར་པ་སྟན་བདེ་བའི་སྟེང་དུ་ཁ་ཤར་ཕྱོགས་སུ་བལྟས་ཏེ། བསམ་གཏན་གྱི་ཡན་ལག་གིས་གནས་པར་བྱས་ནས། བྱང་ཆུབ་མཆོག་ཏུ་སེམས་བསྐྱེད་དེ། ཡི་དམ་ལྷའི་སྒོམ་བཟླས་ཅི་ནུས་ཤིག་བྱ། དེའི་རྗེས་ལ། ཨོཾ་སྭ་£É་ཝ་ཤུK་སརྦ་Zརྨཱ་ཿསྭ་£É་ཝ་ཤུད་Zོ±ཧཾཿ ཞེས་བརྗོད་པས། ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དུ་བསམ་ལ། སྟོང་པ་ཉིད་དེའི་ངང་ལས་ཡི་གེ་¨áྂ་གཅིག་བསམ། དེ་ཡོངས་སུ་གྱུར་པ་ལས་ཕྱི་རིན་པོ་ཆེ་སྣ་ཚོགས་ཀྱི་བུམ་པ། ནང་ལྷའི་གཞལ་མེད་ཀྱི་ཁང་དུ་བསམ། དེའི་དབུས་སུ་སྣ་ཚོགས་པV་དང་ཉི་མའི་སྟེང་དུ་བཅོམ་ལྡན་འདས་མི་བསྐྱོད་པ་བསམ། བཅོམ་ལྡན་འདས་ཀྱི་ཐུགས་ཀར་སྣ་ཚོགས་པVརང་གི་ས་བོན་ལས་འོད་ཟེར་འཕྲོས་ཏེ། བཅོམ་ལྡན་འདས་ཀྱི་ཐུགས་ཀའི་ཡི་གེ་ཧཱུྃ་སྔགས་དང་བཅས་པ་ལ་ཕོག་པས། བཅོམ་ལྡན་འདས་མི་བསྐྱོད་པའི་ཐུགས་དམ་གྱི་རྒྱུད་བསྐུལ། ཐུགས་ཀ་ནས་བདུད་རྩིའི་ཆུ་རྒྱུན་བབས་པར་བསམ་ཞིང༌། གཟུངས་ཐག་ལག་པ་གཡོན་པས་བཟུང་ནས་བཟླས་པ་ཅི་ནུས་ཚད་དུ་བྱ་སྟེ། ཐུན་ཐོན་པའི་རྗེས་ལ་མདུན་གྱི་ནམ་མཁའ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌།

བཅོམ་ལྡན་འདས་ལ་ཕྱག་དང་མཆོད་པས་ཡང་དག་པར་མཆོད་དེ། ཡེ་ཤེས་ཀྱི་བདུད་རྩིར་ལྟེམ་གྱིས་ཞུ་བར་བསམ། དེ་ནས་སྔ་མའི་གཏོར་མ་དེ་ཆོས་སྐྱོང་བའི་སྲུང་མ་ཆེན་པོ་རྣམས་ལ་བསྔོ། དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོའོ། །འགྲོ་མགོན་བླ་མའི་ཞལ་སྔ་ནས། ལྔ་ཚན་ལྔ་ཡི་བཅུད་རྣམས་དང༌། །བུམ་པ་མཎྜལ་བཅས་རྣམས་ལ། །སླ་ཆོས་གཡོ་སྒྱུ་མེད་པ་ཡིས། །ཚོགས་ཤིང་ལེགས་པར་བྱ་བ་གཅེས།། །། ༡༥༧༽ ༄། །རྒྱུད་རྡོ་རྗེ་མཁའ་འགྲོ་ནས་གསུངས་པའི་བླ་མ་རིན་པོ་ཆེའི་མཎྜལ་གྱི་ཁྲིད།། བླ་མ་དམ་པ་རྣམས་ལ་ཕྱག་འཚལ་ལོ། བླ་མ་རིན་པོ་ཆེའི་ཕྱག་བཞེས་གྱི་མཎྜལ་འདི་ནི། རྒྱུད་རྡོ་རྗེ་མཁའ་འགྲོ་ནས་གསུངས། སློབ་དཔོན་ཆེན་པོ་བིÄ་པས་མཛད་པ་ཡིན་གསུངས། དང་པོ་མཎྜལ་ལེགས་པར་ཕྱིས་ནས་ཚོམ་བུ་བདུན་བཀོད་པའི་རྗེས་ལ། བྱང་ཆུབ་མཆོག་ཏུ་སེམས་བསྐྱེད། ཡི་དམ་གྱི་ལྷར་གསལ་བར་བསྒོམ་ནས། མཎྜལ་དེ་སངས་རྒྱས་སྐུ་གསུམ་གྱི་ཞིང་ཁམས། ཉེས་པའི་སྐྱོན་མེད་པ། ལེགས་པའི་ཡོན་ཏན་ཐམས་ཅད་ཀྱིས་བརྒྱན་པ། ས་བཅུའི་དབང་ཕྱུག་ཐམས་ཅད་ཀྱིས་གང་བར་བསམས་ནས། མདུན་གྱི་ནམ་མཁའ་ལ་བླ་མ་དམ་པ་དང༌། ཡི་དམ་གྱི་ལྷ་དང༌། ཇོ་བོ་དཀོན་མཆོག་གསུམ་བསམས་ལ། ཕྱི་ནང་གི་མཆོད་པའི་ཚོགས་ཐམས་ཅད་དང་བཅས་པ་ཕུལ་བའི་རྗེས་ལ། གསོལ་བ་གདབ་པར་བྱའམ། ཡང་ན་བླ་མ་དམ་པ་གཅིག་པུ་ཉིད། །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཞེས་པ་དང༌། །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཆང་གི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཞེས་པས། དཀོན་མཆོག་གསུམ་པོ་བླ་མ་ཡིན་པའི་ངེས་པའི་ཤཡེངས་ཀྱི་བར་དུ། རྣམ་པར་མི་རྟོག་པའི་དེ་ཉིད་བསྐྱངས་ནས། ཡང་ཟིང་གིས་བྱུང༌། སྙིང་མི་དགའ། ཚིག་པ་ཟ། འགྲོ་སྙིང་འདོད་པར་བྱུང་ན་ཡང་མཎྜལ་དང་གསོལ་བ་གདབ་པ་སྔ་མ་བཞིན་དུ་བྱ་ཏེ། དེ་ལྟར་རྒྱུན་དུ་བསྐྱངས་ན་ཏིང་ངེ་འཛིན་བཟང་པོ་མི་འོང་ཁ་མེད།

ཐབས་ཀྱི་དགེ་བའི་རྩ་བ་ཤེས་རབ་ཀྱིས་བོགས་འདོན། ཤེས་རབ་ཀྱི་དགེ་བའི་རྩ་བ་ཐབས་ཀྱིས་བོགས་འདོན། ཐབས་དང་ཤེས་རབ་ཡ་མ་བྲལ། ཟུང་དུ་འཇུག་པའི་ཉམས་ལེན་འདིས། བྱ་རྒོད་ནམ་འཕང་གཅོད་པ་བཞིན་དུ། ཟབ་པ་དང་རྒྱ་ཆེ་བ་མཐོན་པོའི་དོན་རྟོགས་པར་འགྱུར་རོ།། །། ༡༥༨༽ ༄། །ལྷག་མཐོང་གི་བོགས་འདོན་མོས་གུས་བླ་མའི་གསོལ་འདེབས།། ན་མོ་ར*་གུ་རུ། ཞིང་དང་བསམ་པ་དངོས་པོ་གསུམ། །གཅིག་ཏུ་བྱས་ལ་གསོལ་བ་གདབ། །བར་ཆད་གསུམ་དང་བྲལ་གྱུར་ན། །གང་འདོད་འབྲས་བུ་མྱུར་དུ་སྨིན། །རྗེ་རིན་པོ་ཆེ་ཡི་བྱིན་རླབས་ཀྱིས། །བདག་མིང་འདི་ཞེས་བྱ་བ་ལ། །དེ་བཞིན་གཤེགས་པའི་ཡེ་ཤེས་བསམ་གྱིས་མི་ཁྱབ་པས་གང་བ་དང༌། ཤིན་ཏུ་གང་བ་དང༌། སྨིན་པ་དང༌། ཤིན་ཏུ་སྨིན་པར་མཛད་དུ་གསོལ། ཞེས་པ་དང༌། གང་ཕྱིར་རྡོ་རྗེ་འཛིན་པ་ཡིས། །དངོས་གྲུབ་སློབ་དཔོན་རྗེས་འབྲང་གསུངས། །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་ནི། །བླ་མ་ཡིན་པའི་གོ་བ་ལ། །གནས་ན་བླ་མ་རང་ལ་འཕོ། །རྗེ་རིན་པོ་ཆེ་ཡི་སྐུ་གསུང་ཐུགས། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས། མཉམ་པ་ཉིད་ལྷུན་གྲུབ་རྒྱུན་ཆད་མེད་པའི་གཏེར་དུ་གྱུར་པས། བདག་དང་བདུད་ཀྱི་དཀྱིལ་འཁོར་མ་ནམ་མཁའ་དང་མཉམ་པའི་འགྲོ་བ་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་རྣམ་པར་དག་ཅིང༌། སངས་རྒྱས་ཐམས་ཅད་ཀྱི་སྐུ་གསུང་ཐུགས་མཉམ་པ་ཉིད་ལྷུན་གྲུབ་རྒྱུན་ཆད་མེད་པར་མཛད་དུ་གསོལ། ཞེས་པ་ནི་ལྷག་མཐོང་གི་སྒོམ་བག་ཙམ་ཡོད་ཀྱང་བོགས་མ་ཐོན་ན། བླ་མའི་མོས་གུས་ཚད་དུ་མ་བསྐྱལ་བས། ལུང་དང་རིགས་པའི་སྒོ་ནས་སམ། བཅོས་མ་ཚུན་ཆད་ཀྱིས། བླ་མ་ལ་གསོལ་བ་འདེབས་ལུགས་འདིའི་དོན་བསམ་ཞིང༌། ངེས་པའི་ཤེས་པ་བསྐྱེད་ལ་གསོལ་བ་གདབ་པར་བྱའོ།། །། 

༡༥༩༽ ༄། །ཐུན་མོང་མ་ཡིན་པའི་ཁྱད་པར་གྱི་གསོལ་འདེབས་དང་བསྔོ་བ།། ང་ཁོང་རུས་པའི་གཏིང་ནས་གསོལ་བ་གདབ་པ་དང་བསྔོ་བ་བྱ་བ་ནི། དམ་པ་རྗེ་བཙུན་རིན་པོ་ཆེ། རྩ་བ་དང་བརྒྱུད་པའི་བླ་མ། ཡི་དམ་གྱི་ལྷ་ཚོགས་ཕྱོགས་བཅུ་དུས་གསུམ་རྣམ་པ་ཐམས་ཅད་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ། ཡེ་ཤེས་ཀྱི་ཆོས་སྐྱོང་བའི་སྲུང་མ། དཔའ་བོ་དང་རྣལ་འབྱོར་མ་དང༌། མཁའ་འགྲོའི་ཚོགས་དང་བཅས་པ་ཐམས་ཅད་ཀྱིས། བདག་གི་ལུས་ངག་ཡིད་གསུམ་བྱིན་གྱིས་བརླབ་པར་མཛད་དུ་གསོལ། བདག་གིས་དུས་གསུམ་དུ་བསགས་པའི་དགེ་བའི་རྩ་བ་དེ་དག་ཐམས་ཅད། འཇིག་རྟེན་གྱི་ཆོས་བརྒྱད། འཁོར་བའི་རྒྱུ་འབྲས། ཉན་ཐོས་དང་རང་སངས་རྒྱས་སུ་སྨིན་པར་མི་འགྱུར་བར། བདག་དང་བདག་ལ་གནོད་པར་བྱེད་པའི་བགེགས་དང་ལོག་འདྲེན་བདུད་ཀྱི་དཀྱིལ་འཁོར་མི་མཐུན་པའི་ཕྱོགས་སྒྲུབ་པ་ཐམས་ཅད་ཀྱི་གཙོ་བོ་བྱས་པའི་མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག དགེ་བའི་རྩ་བ་དེས་ལུས་ཀྱིས་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག ངག་གིས་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག ཡིད་ཀྱིས་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག ཉོན་མོངས་པ་འདོད་ཆགས་ཀྱི་བསམ་པ་མི་འོང་བར་གྱུར་ཅིག ཞེ་སྡང་གི་བསམ་པ་མི་འོང་བར་གྱུར་ཅིག ང་རྒྱལ་དང་ཕྲག་དོག རྙེད་པ་དང་བཀུར་སྟི། གྲགས་པ་དང་སྙན་པ། ཚེ་འདིའི་བསམ་པ་མི་འོང་བར་བྱམས་པ་དང་སྙིང་རྗེ། བྱང་ཆུབ་ཀྱི་སེམས་ཀྱིས་རྒྱུད་བརླན་ནས། ཡོངས་སུ་འཛིན་པའི་དགེ་བའི་བཤེས་གཉེན་ནམ་མཁའ་དང་མཉམ་པར་གྱུར་ནས། བདག་ཚེ་འདི་ཉིད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག ནམ་འཆི་བའི་ཚེ་གནད་གཅོད་པའི་སྡུག་བསྔལ་མི་འོང༌། གཤིས་ངན་དུ་འཆི་བར་མི་འབྱུང༌། དུས་མ་ཡིན་པར་འཆི་བ་མི་འོང་བར།

འཆི་བ་ལ་དགའ་བ་དང་བཅས། བདེ་བ་དང་བཅས་ནས། སེམས་ཉིད་ཤིན་ཏུ་གསལ་བ་དང༌། ཆོས་ཉིད་ཤིན་ཏུ་གསལ་བ་དང་འགྲོགས་ནས། འཆི་ཁ་དང་བར་དོར་ཅིས་ཀྱང་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག ཅེས་བརྗོད་པར་བྱའོ། །དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པ། ཐུགས་རྗེ་དང་སྟོང་པ་རོ་མཉམ་པ། དྲི་མ་གསུམ་གྱིས་མ་གོས་པའི་བླ་མ་དམ་པ་རྣམས་ལ་སྐྱབས་སུ་མཆིའོ། །སྐྱབས་ཆེ་ལ་བྱིན་ཆགས་པའི་ཇོ་བོ་དཀོན་མཆོག་གསུམ་ལ་སྐྱབས་སུ་མཆིའོ། །མཐུ་དང་ནུས་པ་ཕུན་སུམ་ཚོགས་ཤིང༌། བགེགས་དང་ལོག་འདྲེན་ཐམས་ཅད་ཞི་བར་མཛད་པ་དམ་པ་ཆོས་སྐྱོང་བའི་སྲུང་མ་ཆེན་པོ་རྣམས་ཀྱིས་བསྲུང་བ་དང༌། སྐྱབས་པ་དང༌། བྱིན་གྱིས་བརླབ་པར་མཛད་དུ་གསོལ། སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །བླ་མ་དམ་པ་རྣམས་དང་ཡི་དམ་གྱི་ལྷ་ལ་སྐྱབས་སུ་མཆིའོ། །སློབ་དཔོན་གྱིས་དབུ་མཛད་པའི་བདག་ཅག་དཔོན་སློབ་འཁོར་དང་བཅས་པ་རྣམས་ཀྱིས་ལུས་ངག་ཡིད་གསུམ་གྱི་བར་ཆད་ཐམས་ཅད་ཞི་བར་མཛད་དུ་གསོལ། སྡིག་པ་དང་སྒྲིབ་པ་ཐམས་ཅད་དག་པར་མཛད་དུ་གསོལ། ཚེའི་བར་ཆད་ཐམས་ཅད་ཞི་བར་མཛད་དུ་གསོལ། སྲོག་གི་བར་ཆད་ཞི་བར་མཛད་དུ་གསོལ།། །། ༡༦༠༽ ༄། །ཚེ་བསོད་ལས་གསུམ་གྱི་ཡོན་ཏན་འཕེལ་བྱེད་འཆི་བ་བླུུ་བ།། ཨོཾ་སྭསྟི། སྐྱོབ་པ་འཇིག་རྟེན་གསུམ་གྱི་མགོན། །དཔའ་བོ་དགྲ་ལས་རྣམ་རྒྱལ་བ། །ཐམས་ཅད་མཁྱེན་པ་སྟོན་པ་པོ། །ཤཱཀྱའི་རྒྱལ་པོ་བཅོམ་ལྡན་གྱིས། །ཚེ་དང་ལས་དང་བསོད་ནམས་གསུམ། །ཟད་པར་གྱུར་ན་འཆི་བ་དང༌། །ནད་དང་གནོད་པ་སྡུག་བསྔལ་ཚོགས། །དཔག་ཏུ་མེད་པ་འབྱུང་ཞེས་གསུངས། །ལས་ཀྱི་རྣམ་པར་སྨིན་པ་ནི། །ཟད་ཅིང་གམ་པ་ཁྱེད། །བསོད་ནམས་ཚོགས་ལ་འབད་པར་ཞུ། །བླ་མ་དཀོན་མཆོག་གསུམ་པོ་དང༌། །རྡོ་རྗེ་སྤུན་གྲོགས་མིང་སྲིང་དང༌། །དབུལ་ཕོངས་སྙིང་རྗེའི་འགྲོན་རྣམས་ལ། །བྱམས་དང་སྙིང་རྗེ་བྱང་སེམས་དང༌། །ལྷག་བསམ་གཡོ་སྒྱུ་མེད་པ་ཡིས། །བསོད་ནམས་རྒྱ་ཆེན་བསགས་པར་བྱ། །ཉེས་པའི་སྐྱོན་ལས་གྲོལ་བར་ངེས། །ཚེ་ཟད་འཆི་བར་བསླུ་བ་ནི། །ཕྱི་དང་ནང་དང་གསང་བ་དང༌། །དེ་བཞིན་ཉིད་ཀྱི་འཆི་ལྟས་རྣམས། །རིམ་པ་བཞིན་དུ་བཟློག་པར་བྱ། །ཕྱི་ཡི་འཆི་ལྟས་ཕྱི་ཉིད་ཀྱི། །ཚོགས་གསོག་སྦྱོར་བས་བཟློག་པ་ཡིན། །ནང་གི་བསྐྱེད་པའི་རིམ་པ་སྟེ། །གསང་བ་བདུད་རྩིའི་སྦྱོར་བས་བཟློག

།སྟོང་ཉིད་བདེ་ཆེན་དམ་པ་ནི། །འཆི་བ་བསླུ་བའི་མཆོག་ཡིན་ཅེས། །གྲུབ་ཐོབ་གོང་མ་རྣམས་ཀྱིས་གསུངས། །བླ་མ་རིན་ཆེན་བཀའ་སྩལ་གསུངས། །དེ་ཡི་རྗེས་སུ་འབྲང་བར་བྱ། །ལར་གྱི་ཚད་ལྡན་བླ་མ་དང༌། །མོས་གུས་ཅན་གྱི་སློབ་མ་གཉིས། །ས་ཐག་ཉེ་རིང་མ་མཆིས་པས། །བླ་མ་དམ་པའི་བྱིན་རླབས་དང༌། །དད་པ་ཅན་གྱི་མོས་གུས་ཀྱིས། །རྟེན་འབྲེལ་འགྲིགས་པར་གྱུར་པའི་ཚེ། །སྐྱོན་དག་ཡོན་ཏན་རབ་རྫོགས་ཏེ། །སངས་རྒྱས་ཉིད་ཀྱང་མི་དཀའ་ན། །གཞན་པ་སྨོས་ཀྱང་ཅི་དགོས་པ། །བུ་གཅིག་ཁྱེད་ཀྱིས་མ་གོ་འམ། །བླ་མ་དམ་པའི་མོས་གུས་དང༌། །བྲལ་བར་མ་བྱེད་རྣལ་འབྱོར་པ། །སྙིང་གཏམ་ཡིན་གྱི་སེམས་ལ་ཞོག། །། ༡༦༡༽ ༄། །རང་སེམས་བསྒོམ་ན་འཁོར་འདས་ལག་པའི་ལྟོ་རྒྱབ་བཞིན་བསྒྱུར་བ།། བླ་མ་དམ་པ་རྣམས་ལ་ཕྱག་འཚལ་ལོ། །ིར་འཁོར་བ་སྡུག་བསྔལ་གྱི་རྒྱ་མཚོ་འདི། རང་ལ་སྐྱེ་བཞིན་པའི་རྣམ་པར་རྟོག་པ་འདི་ལ་ཟེར་བ་ཡིན། རྟོག་པ་དེ་རྟོགས་ན་འཁོར་བ་ཉིད་མྱ་ངན་ལས་འདས་པར་ཤར་བ་ཡིན་པས། སློབ་དཔོན་འཕགས་པའི་ཞལ་སྔ་ནས་ཀྱང༌། འཁོར་བ་དང་ནི་མྱ་ངན་འདས། །གཉིས་སུ་ཡོད་པ་མ་ཡིན་ཏེ། །འཁོར་བའི་རང་བཞིན་ཤེས་པ་ན། །མྱ་ངན་འདས་ཞེས་བརྗོད་པ་ཡིན། །ཞེས་གསུངས་པས་སོ། །དེ་རང་ཉིད་ཀྱིས་ཉམས་སུ་བླང་བའི་དབང་དུ་བྱས་ན། དང་པོ་ཁོ་ནར་བསམ་གཏན་གྱི་ཡན་ལག་རྣམ་པ་ལྔ་བཅས་ནས། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེ་ཡི་ཆེདའ་མར་གང་དུ་ཡང་མི་འགག ཅིར་ཡང་གྲུབ་པ་མེད་པ། དེའི་ངང་ལ་ཅི་ཡང་ཡིད་ལ་མི་བྱེད་པར་བཞག ཡིད་ལ་མི་བྱེད་པ་དེའི་ངང་ལ་ཡུན་རིང་དུ་བསྒོམ་པ་དེའི་རྗེས་ལ། བདག་དང་སེམས་ཅན་ཐམས་ཅད་ཀྱིས་དུས་གསུམ་དུ་བསགས་ཤིང་ཡོད་པའི་དགེ་བའི་རྩ་བ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག་ཅེས་དགེ་བའི་རྩ་བ་བསྔོ་བ་ལ་འབད་པར་བྱའོ། །རིན་པོ་ཆེ་ཡི་གདམས་ངག་འདི། །གོ་ན་འཁོར་འདས་ལག་པ་ཡི། །ལྟོ་རྒྱབ་བསྒྱུར་བ་ཇི་བཞིན་དུ། །མྱུར་དུ་དོན་ཆེན་འགྲུབ་ནས་མཆི། །དེས་ན་བླ་མའི་མོས་གུས་དང༌། །སྐད་ཅིག་ཙམ་ཡང་མི་འབྲལ་ཞིང༌། །རང་སེམས་བསྒོམ་པ་ཤིན་ཏུ་གཅེས།།

།། ༡༦༢༽ ༄། །གཏོར་མ་ཆ་བཅུ་ཐུན་བཞིའི་རྣལ་འབྱོར་སྒོ་ནས་ཉམས་སུ་ལེན་ལུགས།། སྐྱབས་ཆེན་འཇིག་རྟེན་གསུམ་གྱི་མགོན། །འཁོར་བ་ཐེག་པ་དམན་པ་ལས། །སྐྱོབ་མཛད་བླ་མ་རིན་ཆེན་ལ། །ཕྱག་འཚལ་གུས་པས་སྐྱབས་སུ་མཆི། །བདག་གི་གཏོར་མ་ཆ་བཅུ་འདི། །བཅུ་པོར་ངེས་པའི་ལུང་རིགས་མེད། །རང་ཉིད་གནོད་པར་འཇིགས་པ་ལས། །ཉམས་སུ་བླངས་པས་ཕན་པ་ལགས། །འདི་ལྟར་རྟེན་གྱི་གང་ཟག་རྣལ་འབྱོར་པ་རྣམས་ཀྱིས། ཉམས་སུ་བླང་བའི་རིམ་པ་ནི་རྣམ་པ་བཞི་སྟེ། དེ་དག་ཀྱང་གང་ཞེ་ན། འདི་ལྟ་སྟེ། ཐུན་བཞིའི་རྣལ་འབྱོར་རོ། །དེ་དག་ཀྱང་གང་ཞེ་ན། སྔ་ཐུན་དང་པོ་ལ་འཆི་བ་དང་མི་རྟག་པ། ལས་རྒྱུ་དང་འབྲས་བུ། འཁོར་བའི་ཉེས་དམིགས་བསམས་ནས། བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཀྱིས་རྒྱུད་བསྒོས་ཏེ། བསྐྱེད་རྫོགས་གཉིས་སྒོམ་པ་བསྒོཇོ་བོ་ལྷ་དཀོན་མཆོག་གསུམ་ལ་གཅིག དེ་ནས་ཆོས་སྐྱོང་བའི་སྲུང་མ་ཆེན་པོ་གཉུག་མར་གནས་པ་མ་མགོན་གཉིས་ལ་སོགས་པ་གཅིག དེ་ནས་དེ་དང་ཆོས་སྐྱོང་བའི་སྲུང་མ་མ་ལུས་ཤིང་ལུས་པ་མེད་པ་ལ་གཅིག་དང་གསུམ་པོ་འདི་ནི་ནང་གཏོར་གྱིས་འབུལ་བར་བྱའོ། །དེ་ནས་གཅིག་འགྲོ་བ་རིགས་དྲུག་གིས་བསྡུས་པའི་སེམས་ཅན་ཐམས་ཅད་ཡི་དམ་གྱི་ལྷར་བྱས་པ་ལ་འབྱུང་པོ་ཐམས་ཅད་པའི་གཏོར་མས་འབུལ། དེ་ནས་རང་གི་འཁོར་དང་ཡོན་བདག་གཉེན་འབྲེལ་དུ་གཏོགས་པ་རྣམས་ཀྱི་ལྷན་ཅིག་སྐྱེས་པའི་ལྷ་འདྲེ་རྣམས་ལ་གཅིག དེ་ནས་ཀླུའི་རྒྱལ་པོ་བྱང་ཆུབ་སེམས་དཔའ་སོག་མ་མེད་པ་ལ་ཀླུ་ཆེན་པོ་བརྒྱད་ཀྱིས་བསྐོར་བ་ལ་གཅིག དེས་གཙོ་བོར་བྱས་པའི་ཀླུ་དང་ས་བདག་གི་རཨེ་མ་ངོ་མཚར་རྨད་ཀྱི་ཆོས། །ཞིང་དང་བསམ་པའི་ཁྱད་པར་ལས། །མཐོང་ཆོས་འབྲས་བུ་ཅན་གྱི་ཆོས། །སྣང་སྲིད་དབང་དུ་བསྒྱུར་བ་འདི། །ཨེ་མ་ངོ་མཚར་མི་ཆེ་འམ། །དཀོན་མཆོག་གསུམ་དང་བྱང་ཆུབ་སེམས། །ཆོས་ཉིད་རང་བཞིན་རྣམ་དག་དང༌། །རིག་སྔགས་གསང་སྔགས་སྙིང་པོ་དང༌། །ཕྱག་རྒྱ་བདེན་པའི་བྱིན་རླབས་ཀྱིས། །ཕྲ་རབ་རྡུལ་ལ་སོགས་པ་ཡང༌། །བྱིན་གྱིས་རླབས་པར་གྱུར་པ་ཡིས། །ནམ་མཁའི་མཐའ་དང་མཉམ་པ་ཡི། །འགྲོ་བ་ཐམས་ཅད་བདེ་བ་དང༌། །སྡུག་བསྔལ་ཀུན་དང་བྲལ་བ་དང༌། །མཐར་ཐུག་བྱང་ཆུབ་ཐོབ་པ་དང༌། །དུས་གསུམ་འཕགས་པ་མཆོད་པ་ཡི། །སྤྲིན་ཕུང་སྣ་ཚོགས་འབྱུང་བ་རྣམས། །རྒྱུ་ལས་འབྲས་བུ་ངེས་པས་ན། །རྒྱུ་འབྲས་བསླུ་བ་མེད་པས་ན། །ངོ་མཚར་ཆེ་རྒྱུ་ག་ལ་ཡོད། །སོམས་དང་ཆོས་ཀྱི་མིག་ཅན་རྣམས། །ཇི་ལྟར་རྫོགས་པའི་སངས་རྒྱས་རྣམས། །དང་པོ་བྱང་ཆུབ་སེམས་བསྐྱེད་ནས། །བསྐལ་པ་གྲངས་མེད་མཐའ་ཡས་སུ། །ཚོགས་གཉིས་བསགས་པའི་འབྲས་བུ་དེ། །སངས་རྒྱས་ཡིན་ཞེས་གྲགས་པ་སྟེ། །འདི་ལྟ་བུ་ཞིག་མ་ལགས་སམ། །འདི་ལྟ་བུ་ཞིག་མ་ལགས་ན། །རྒྱུ་འབྲས་ཕྱིན་ཅི་ལོག་ཏུ་ངེས། །བྱིན་རླབས་ཕྲིན་ལས་མེད་པ་ཡི། །སངས་རྒྱས་བཟང་པོ་སུ་ཞིག་བསྒྲུབ། །དེ་ནས་རྣལ་འབྱོར་དབང་ཕྱུག་རྣམས། །ངེས་ཤེས་བསྐྱེད་ལ་ཕྲིན་ལས་བརྩམ། །གཏོར་མ་ཆ་བཅུ་རྫོགས་སོ།།

༈ །།བླ་མ་དམ་པ་རྣམས་ལ་ཕྱག་འཚལ་ལོ། །དུས་ཀྱི་གཏོར་མ་འདི་ལ་མང་ཉུང་གི་གྲངས་དང་ཆེ་ཆུང་གི་ཚད་འདི་ཡིན་མེད། ཇི་ལྟར་འབྱོར་པ་བཞིན་དུ་བྱེད་པ་ཡིན། ཟུར་ཙམ་སོ་སོར་སྨོས་པར་བྱེད་པའི་དབང་དུ་བྱས་ན། སྨན་བཏབ་པའི་གཏོར་མ་དགུ་འམ། ཇི་ལྟར་ཡོད་པ་ནང་གཏོར་རླུང་མེ་བུད་སྦར་གྱིས། བླ་མ་དམ་པ་རྣམས་དང༌། ཡི་དམ་གྱི་ལྷ་དང༌། ཇོ་བོ་དཀོན་མཆོག་གསུམ་དང༌། ཆོས་སྐྱོང་བའ་ིསྲུང་མ་གཉུག་མར་གནས་པ་རྣམས་དང༌། དཀྱིལ་འཁོར་གྱི་ཕྱི་རོལ་དུར་ཁྲོད་ན་གནས་པ་རྣམས་དང་ན་པོར་བསྒོམ། །མདོ་དང་སྨོན་ལམ་ལ་སོགས་པ། །དེ་ཡང་དེ་ཉིད་ཁོ་ནར་བསྒྲུབ། །དམ་པ་རྗེ་བཙུན་རིན་པོ་ཆེ་རྩ་བ་དང་བརྒྱུད་པའི་བླ་མ་ཡི་དམ་གྱི་ལྷ་ཚོགས། ཕྱོགས་བཅུ་དུས་གསུམ་རྣམ་པ་ཐམས་ཅད་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ། ཡེ་ཤེས་ཀྱི་ཆོས་སྐྱོང་བའི་སྲུང་མ་དཔའ་བོ་དང་རྣལ་འབྱོར་མ་དང༌། མཁའ་འགྲོའི་ེན་པོ་འདི་བཞེས་སུ་གསོལ། བཞེས་ནས་ཀྱང་བདག་དང་བདག་ལ་གནོད་པར་བྱེད་པའི་བགེགས་དང་ལོག་འདྲེན། བདུད་ཀྱི་དཀྱིལ་འཁོར་མི་མཐུན་པའི་ཕྱོགས་སྒྲུབ་པར་བྱེད་པ་ཐམས་ཅད་ཀྱིས་གཙོ་བོ་བྱས་པའི་མ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། བླ་ན་མེད་པར་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་མཛད་དུ་གསོལ།། །། ༡༦༣༽ ༄། །རྫས་ལས་བྱུང་བའི་བསོད་ནམས་བྱ་བའི་དངོས་པོ་བདུན་གྱི་ཕན་ཡོན།། སྟོན་པ་བདག་ཉིད་ཆེན་པོ་ལ། །གནས་བརྟན་ཆེན་པོ་བསྐུལ་བྱེད་ཀྱིས། །དད་དང་ལྡན་པའི་གང་ཟག་རྣམས། །རྒྱུ་འམ་གནས་སམ་ཉལ་བ་འམ། །མི་ཉལ་བ་ལ་སོགས་པར་ཡང༌། །རྟག་ཏུ་རྒྱུན་མི་ཆད་པར་ནི། །བསོད་ནམས་འབའ་ཞིག་འཕེལ་བ་དང༌། །བསོད་ནམས་འབའ་ཞིག་སྐྱེ་བ་ཡི། །རྫས་ལས་བྱུང་བའི་བསོད་ནམས་གཞི། །ཤིན་ཏུ་འབྲས་བུ་ཆེ་བ་དང༌། །ཕན་ཡོན་ཆེ་དང་སྣང་བ་ཆེ། །རྒྱས་པ་ཆེ་བ་གདགས་རུང་ངམ། །དེ་སྐད་ཞུ་བ་ཞུས་པ་ལས། །སྟོན་པས་འདི་སྐད་བཀའ་བསྩལ་ཏོ། །བསྐུལ་བྱེད་རུང་སྟེ་བདུན་པོ་འདི། །རྒྱུན་མི་འཆད་པར་བསོད་ནམས་འཕེལ། །བདུན་པོ་དེ་ཡང་གང་ཞེ་ན། །ཕྱོགས་བཞིའི་དགེ་སློང་དགེ་འདུན་ལ། །ཀུན་དགའ་ར་བ་འབུལ་བ་དང༌། །ཀུན་དགའ་ར་བ་དེ་ཉིད་དུ། །གཙུག་ལག་ཁང་པ་བརྩིགས་པ་དང༌། །གཙུག་ལག་ཁང་པ་དེ་ཉིད་དུ། །གནས་མལ་སྣ་ཚོགས་འབུལ་བ་དང༌། །གཏན་གྱི་རྐྱེན་རིས་འབུལ་བ་དང༌། །གློ་བུར་འོང་དང་འགྲོ་བ་ལ། །གཞན་ལ་སྨིན་པར་བྱེད་པ་དང༌། །ནད་པ་དང་ནི་ནད་གཡོག་ལ། །སྦྱིན་པ་སྦྱིན་པར་བྱེད་པ་དང༌། །རླུང་ལས་ཡུལ་ངན་ཆར་ལྷགས་ལ། །འོ་བརྒྱལ་དོགས་པའི་བསམ་པ་ཡིས། །ཆོས་སྟོན་བསྐྱལ་བར་གྱུར་པ་འདི། །རྫས་ལས་བྱུང་བའི་བསོད་ནམས་བདུན། །འབྲས་བུ་ཕན་ཡོན་སྣང་བ་དང༌། །རྒྱས་པ་ཤིན་ཏུ་ཆེ་ཞེས་གསུངས། །རྫས་ལས་བྱུང་བ་མ་ཡིན་པའི། །བསོད་ནམས་བྱ་བའི་དངོས་པོ་ཡང༌། །གོང་དུ་སྨོས་པ་ཁོ་ན་ལྟར། །རྒྱུན་ཆད་མེད་པར་བྱུང་བ་ནི། །དེ་བཞིན་གཤེགས་པའི་ཉན་ཐོས་ནི། །ས་ཕྱོགས་འདི་ན་བཞུགས་སོ་ཞེས། །ཐོས་པར་གྱུར་ནས་དགའ་བ་དང༌། །མཆོག་ཏུ་དགའ་བ་སྐྱེས་པ་དང༌། །དེ་ཉིད་ཚུར་གཤེགས་ཐོས་པ་དང༌། །ཤུལ་དུ་ཞུགས་པ་ཐོས་པ་དང༌། །རང་གི་གྲོང་དུ་བྱོན་པ་དང༌། །བལྟ་དང་བསྙེན་བཀུར་བྱ་བ་དང༌། །དམ་པའི་ཆོས་ནི་ཉན་པ་དང༌། །ཐོས་ནས་སྐྱབས་སུ་འགྲོ་བ་དང༌། །བསླབ་པའི་གཞི་རྣམས་ལེན་པ་དང༌། །དེ་ལྟར་བདུན་པོ་འདི་དག་རྣམས། །རྫས་ལས་བྱུང་བ་མ་ཡིན་པའི། །བསོད་ནམས་བྱ་བའི་དངོས་པོ་མཆོག

།རྟག་ཏུ་རྒྱུན་མི་འཆད་པ་དང༌། །མངོན་པར་འཕེལ་བ་སྐྱེ་བ་དང༌། །གཞིར་གྱུར་འབྲས་བུ་ཆེ་བ་དང༌། །ཕན་ཡོན་ཆེ་དང་སྣང་བ་ཆེ། །རྒྱས་པ་ཆེ་བ་ཡིན་ནོ་ཞེས། །སྟོན་པ་དེ་བཞིན་གཤེགས་པ་ཡིས། །གནས་བརྟན་ཆེན་པོ་བསྐུལ་བྱེད་ལ། །རྣམ་འབྱེད་སྒོ་གཏན་གླེང་གཞིར་གསུངས།། །། ༡༦༤༽ ༄། །ཤག་པོ་ཤག་མོ་འདིས་བསླུ་བ་ཡིན་པ་ཉེ་དྲུང་བརྩེ་བའི་བསྟན་བཅོས།། རྗེ་བླ་མ་རྣམས་དང་ཡི་དམ་ལྷ། །སྐྱབས་འགྲན་ཟླ་མེད་པ་དཀོན་མཆོག་གསུམ། །སྐད་ཅིག་ཡུད་ཙམ་ཐང་ཅིག་ཀྱང༌། །ཡིད་ལ་བྱེད་པ་མི་སྐྱེ་བར། །ཕ་མ་ཉེ་དྲུང་གཉེན་འབྲེལ་དང༌། །འཁོར་དང་ཤག་པོ་ཤག་མོ་རྣམས། །རྟག་ཏུ་སེམས་ལ་མི་འགོག་པ། །འདི་ཙམ་སེམས་ལ་བརྩི་ཚོད་འདིས། །བླ་མེད་སྐྱབས་གཅིག་ཡིན་པར་ངེས། །བླ་མེད་སྐྱབས་གནས་ཡིན་སྲིད་ན། །ཕ་མ་ཉེ་དུ་གཉེན་འབྲེལ་དང༌། །ཤག་པོ་ཤག་མོ་ཁྱེད་རྣམས་ལ། །རེ་བའི་སེམས་ཀྱིས་གསོལ་བ་འདེབས། །ཚེ་འདིར་མི་སྡུག་ཙམ་ཞིག་ཞུ། །རྒས་ནས་མི་འཕོངས་ཙམ་རེ་ཞུ། །གཏམ་ངན་མི་ཕོག་ཙམ་ཞིག་ཞུ། །གྲགས་པ་མི་ཉམས་པ་ཞིག་ཞུ། །ཤི་ཀར་མི་འགྱོད་ཙམ་ཞིག་ཞུ། །གོང་མས་མི་ཁྲེལ་ཙམ་ཞིག་ཞུ། །རྟག་ཏུ་ལྷ་མིན་འཐབ་རྩོད་སྡུག་བསྔལ་དང༌། །ལྷ་ཡི་འཆི་འཕོ་ལྟུང་བྱེད་དང༌། །མི་ཡི་བྲེལ་འཕོངས་ལ་སོགས་པ། །རིགས་དྲུག་འཁོར་བའི་སྡུག་བསྔལ་ལས། །ཉེ་དྲུང་ཤག་པོས་བསྐྱབ་ཏུ་གསོལ། །འཁོར་བ་སྡུག་བསྔལ་རྒྱ་མཚོ་ལས། །ཁྱེད་ཀྱིས་བདག་ཅག་མ་བསྐྱབས་ན། །བླ་མ་ཡི་དམ་དཀོན་མཆོག་ལ། །སྐྱབས་གནས་ཙམ་དུ་མ་བལྟས་པར། །ལུས་ངག་ཡིད་གསུམ་ཐམས་ཅད་ཀྱིས། །སོ་ནམ་ཉེ་འབྲེལ་དོན་དུ་བྱས། །ཅི་བསམ་ཅི་མནོ་ཐམས་ཅད་ཀྱི། །བསམ་པ་ཁྱེད་ལས་གཞན་མ་བསམས། །གར་འགྲོ་གར་འདུག་ཐམས་ཅད་དུ། །ཁྱེད་ཀྱི་སོ་ཚིས་བྱས་པ་ལས། །གཞན་ལ་ཅི་ཕན་མ་བསམས་ན། །སྙིང་ནས་བདག་ཅག་མི་སྐྱོབ་བམ། །ངེས་པར་སྐྱོབ་པའི་མཐུ་མེད་ན། །ནམ་ཡང་སྐྱབས་གནས་མིན་པར་ཟད། །བྱས་པ་ཐམས་ཅད་དོན་རེ་མེད། །ལོག་པའི་ཤེས་པས་ང་རེ་བསླུས། །ད་ནི་འགྱོད་ཀྱང་ཕན་པ་མེད། །ལེགས་པར་སོམས་དང་བསམ་ཡོད་རྣམས། །འདི་ལ་མ་འཐད་མ་ཟེར་བར། །ཉེ་འབྲེལ་ཤག་པོ་ཤག་མོ་འདིས། །བསླུ་བ་ཡིན་པར་ཐུགས་ལ་ཞོག

།ཉེ་དྲུང་བརྩེ་བའི་བསྟན་བཅོས་འདི། །གཞན་ལ་བཟླས་པ་མ་ལགས་ཏེ། །ངན་སྐྱོན་ཨ་ཁའི་ཕུང་པོ་ལ། །བཟང་འདོད་ཕྱར་བས་མ་བཀབ་པ། །གལ་ཏེ་ཐུགས་དང་འགལ་གྱུར་ན། །འགལ་བ་དེ་ལ་བཟོད་པར་གསོལ།། །། 

༡༦༥༽ ༄། །མདོ་སྔགས་ཀྱི་བསླབ་པ་འགལ་འདུ་མི་རུང་བར་བསྟན་པ།། ཨོཾ་སྭསྟི། གང་གི་དྲིན་གྱིས་བདེ་ཆེན་ནི། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུ་ཡི། །རྡོ་རྗེ་འཆང་ཞབས་པVོར་འདུད། །སྣང་ཞིང་སྲིད་པའི་ཆོས་རྣམས་ཀུན། །སྤྲོས་དང་བྲལ་བའི་སེམས་ཉིད་དུ། །དབྱེ་བ་མེད་ཅིང་རོ་གཅིག་པ། །དག་པའི་ས་ལ་གནས་པ་ཡི། །བྱང་ཆུབ་སེམས་དཔས་རྟོགས་པ་ཡིན། །གཉིས་མེད་དབྱེ་བ་མེད་ཚུལ་དུ། །རྣམ་པར་རྟོག་པ་སྐྱེ་བ་སྟེ། །མཐར་ཐུག་མཁྱེན་པའི་ཡེ་ཤེས་ལ། །སྒྲིབ་པ་ཤེས་བྱའི་སྒྲིབ་པར་གསུངས། །གསང་སྔབསླབ་པ་གཉིས། །གལ་ཏེ་སོ་སོ་ཡིན་སྲིད་ན། །སོ་སོར་ཐར་པའི་བརྗོད་བྱ་ཅི། །སྔགས་དང་ཚུལ་ཁྲིམས་བསླབ་པ་གཉིས། །གལ་ཏེ་སོ་སོ་ཡིན་སྲིད་ན། །བདེ་གཤེགས་བཀའ་འདས་ལྟུང་བ་ཞེས། །སྐྱེས་ཆེན་གང་ལ་ཟེར་བ་སོམས། །གང་འདིར་འདུལ་བའི་བསླབ་པ་ལས། །གསང་སྔགས་གཞན་ཞིག་ཡོད་སྲིད་ན། །རྒྱུ་ལས་འབྲས་བུ་ངེས་པས་ན། །སྟོབས་དང་མི་འཇིགས་མ་འདྲེས་ཆོས། །དེ་འདྲ་མེད་པའི་སངས་རྒྱས་ལ། །སྔགས་ཀྱི་སངས་རྒྱས་ཟེར་རམ་ཅི། །རྡོ་རྗེ་ཐེག་པའི་རྒྱུད་རྣམས་སུ། །ལེགས་པར་གཟིགས་དང་གོ་བ་སྐྱེ། །རྫོགས་སོ།། །། ༡༦༦༽ ༄། །ལུས་སྲོག་ལ་མ་ཆགས་པར་བརྟུལ་ཞུགས་སྒྲུབ་དགོས་པར་བསྟན་པ།། ན་མོ་ར*་གུ་རུ། དཀོན་མཆོག་གསུམ་ལ་ཕྱག་འཚལ་ལོ། །དྲང་སྲོང་ཆེན་པོ་མ་ཕམ་པ། །མཉམ་མེད་མི་ཡི་སེང་གེ་མཆོག །ཚངས་པའི་ལྷ་དང་མེ་སྦྱིན་གཉིས། །ཚུལ་ཁྲིམས་ཕ་རོལ་ཕྱིན་པ་འོ། །དགེ་བའི་རྩ་བ་དྲག་པོ་བསྐྱེད། །འདི་ལྟ་བུ་ཡི་བསམ་པ་སྐྱེས། །འདི་ལྟར་བདག་ཅག་བུད་མེད་དང༌། །ལྷན་གཅིག་གནས་པར་གྱུར་པ་ན། །འདོད་ཆགས་རྒྱུ་ལས་བྱུང་བ་ཡིས། །བསླབ་པ་དག་དང་འགལ་བར་འགྱུར། །ཀུན་འཛིན་པ་དང་བཅས་པ་དང༌། །ལྷན་ཅིག་འགྲོགས་པར་གྱུར་ན་ཡང༌། །ངན་སེམས་རྒྱུ་ལས་བྱུང་བ་ཡི། །བསླབ་པ་དག་དང་འགལ་བར་འགྱུར། །ཀུན་འཛིན་པ་དང་བཅས་པ་འམ། །ཀུན་ཏུ་འཛིན་པ་དག་ལ་ནི། །ཉེས་པར་མི་ལྟ་བ་དག་དང༌། །ལྷན་ཅིག་འགྲོགས་པར་གྱུར་ན་ཡང༌། །གཏི་མུག་རྒྱུ་ལས་བྱུང་བ་ཡི། །བསླབ་པ་རྣམས་དང་འགལ་བར་འགྱུར། །སྙམ་དུ་བསམས་ཏེ་དེ་ལྟ་བུའི། །ཉེས་པ་མང་པོ་མཐོང་ནས་ནི། །དགོན་པ་ལས་ནི་དགོན་པ་དང༌། །ནགས་ནས་ནགས་དང་གཤོང་ནས་གཤོང༌། །ནགས་ཁྲོད་སྟུག་ནས་སྟུག་པོར་རྒྱུ། །དེ་ཚེ་རྒྱལ་པོའི་ཆད་པ་ཡིས། །རྐུན་པོ་ཉེན་པ་མཐོང་ནས་ནི། །དྲང་སྲོང་ཆེན་པོ་མེ་སྦྱིན་ནི། །ཚངས་པའི་ལྷ་ལ་འདི་སྐད་སྨྲས། །ལུས་དང་སྲོག་ལ་ཆགས་པ་རྣམས། །བྱུང་ནས་བྱུང་བའི་ཟག་པ་ཡིས། །སེམས་ནི་ཟིན་པར་འདུག་པ་སྟེ། །དཔེར་ན་སྣུམ་གྱིས་གོས་པ་ཡིས། །གོས་ལ་རྡུལ་གྱིས་མི་གོས་བཞིན། །ལུས་དང་སྲོག་ལ་མི་ཆགས་པ། །འདི་དག་དག་ནི་བྱུང་བ་དང༌། །བྱུང་བའི་ཀུན་ཏུ་ཟག་པ་ཡིས། །སེམས་ནི་ཀུན་ཏུ་མི་ཟིན་ཅིང༌། །འདུག་པར་ཡང་ནི་མི་འགྱུར་ཏེ། །ཡོངས་སུ་དག་པའི་གོས་ལ་ནི། །རྡུལ་གྱིས་རེག་ཀྱང་དེ་མ་ཐག

།སྤྲུགས་པ་ཙམ་གྱི་མེད་པ་བཞིན། །དེས་ན་ལུས་དང་སྲོག་ལ་ནི། །ནམ་ཡང་ཆགས་པར་མི་བྱ་སྟེ། །ལུས་དང་སྲོག་ལ་ཆགས་རྣམས་ཀྱིས། །བརྟུལ་ཞུགས་གྲུབ་པར་འགྱུར་རོ་ཞེས། །སངས་རྒྱས་རྣམས་ཀྱིས་མ་གསུངས་སོ། །དེ་ལྟ་བུ་ཡི་བརྟུལ་ཞུགས་ཀྱིས། །བདག་མེད་གཉིས་ཀྱིས་དོན་བསྒོམས་པས། །དཔག་མེད་བདེན་པའི་བྱིན་རླབས་ཀྱིས། །རྫུ་འཕྲུལ་དཔག་ཏུ་མེད་པ་ཡིས། །ཕྱོགས་བཅུ་འཇིག་རྟེན་དཔག་མེད་ཏུ། །སངས་རྒྱས་བྱེ་བ་ཁྲག་ཁྲིག་མཐོང༌། །ལ་ལ་བྱང་ཆུབ་འཚང་ཡང་རྒྱ། །ལ་ལ་ཆོས་ཀྱི་འཁོར་ལོ་བསྐོར། །ལ་ལ་རྫུ་འཕྲུལ་ཆོ་འཕྲུལ་སྟོན། །ལ་ལ་ཟག་མེད་མྱ་ངན་འདའ། །དེ་དབྱང་ཆུབ་ཐོབ། །དྲང་སྲོང་མི་ཡི་སེང་གེ་ལྟར། །བདག་ནི་ནམ་ཞིག་འགྱུར་ཞིག་གུ། །དྲང་སྲོང་ཆེན་པོའི་རྣམ་ཐར་གྱིས། །བདག་གཞན་ཐམས་ཅད་སྨིན་པར་ཤོག །ཐབས་མཁས་ཐུགས་རྗེ་ཆེན་པོ་ཅན། །འཇིག་རྟེན་གསུམ་གྱི་གཉེན་གཅིག་པུ། །སྐྱོབ་མཛད་བླ་མ་རིན་ཆེན་གྱི། །ཞབས་ལ་གཙུག་གིས་རྟག་ཏུ་འདུད། །ལྷ་ཁྱོད་ལ་ནི་ཕྱི་ཕྱིར་ཞིང་་ཐོབ་ཚེ། །སྐད་ཅིག་ཙམ་ཡང་མི་འབྲལ་ཞིང༌། །བྱང་ཆུབ་མཆོག་ཏུ་སྨོན་པ་ཡི། །འབུམ་ཕྲག་ཅིག་ཀྱང་མི་ཚད་ཙམ། །བདེ་དང་ཐར་པའི་སྲོག་བཅད་ནས། །མནར་མེད་བུད་ཤིང་བྱེད་པ་འདི། །སྡིག་པ་དེ་བས་ཆེ་ལགས་པས། །དཔའ་ཆེན་མཁས་པའི་སྐྱེས་མཆོག་ལ། །གླེན་པ་སྡར་ཞེས་མི་གསུངས་ཞིང༌། །གུས་པས་ཕྱག་འཚལ་གསོལ་བ་ཐོབ། །ཀུན་མཁྱེན་དཔའ་བོ་གཡུལ་ལས་རྒྱལ། །དཔལ་ལྡན་ཕག་མོ་གྲུ་པ་ཡི། །སྐུ་གསུང་ཐུགས་ཀྱི་རྣམ་ཐར་ལ། །ཁྱེད་ཀྱང་སློབ་པར་ཤིན་ཏུ་རིགས། །ལོང་བ་བརྒྱ་ཕྲག་མང་པོ་ཡི། །ལོང་ཁྲིད་གཅིག་ལས་མེད་པ་དེ། །ཐམས་ཅད་འདུས་ནས་བསད་པ་དང༌། །ལོང་བ་རྐང་གྲངས་མང་པོ་རྣམས། །བདེ་བར་འགྱུར་རམ་དགོངས་དང་ཀྱེ། །རིག་པའི་གནས་ལྔ་སྦྱང་པ་ཡི། །མཁས་པ་བྱེ་བ་ཁྲག་ཁྲིག་གིས། །བྱང་ཆུབ་སེམས་དཔའ་གཅིག་ཅིག་གི །གྲངས་དང་ཆར་ཡང་མི་ཕོད་དེ། །བྱང་ཆུབ་སེམས་དཔའ་རྣམས་ཀྱང་ནི། །རྣལ་འབྱོར་པ་ཡང་བློ་ཁྱད་ཀྱིས། །གོང་མ་གོང་མ་རྣམས་ཀྱིས་གནོད། །ཀུན་མཁྱེན་ཡེ་ཤེས་མ་ཐོབ་པར། །མཁས་པར་འགྱུར་བ་མི་སྲིད་པས། །མཁས་པར་འདོད་པའི་སྐྱེས་བུ་རྣམས། །རྫོགས་པའི་སངས་རྒྱས་སྒྲུབ་པར་བྱ། །བླ་མ་མཁས་པ་བཙལ་ནས་ཀྱང༌། །ཚོགས་གཉིས་བསག་ཅིང་སྨོན་ལམ་གདབ། །འདི་ཡང་ཐབས་ལ་མཁས་པ་ཡིན།།

།། ༡༦༧༽ ༄། །ཉམས་ལེན་གནད་ཀྱི་དོགས་གཅོད་མང་རྗེ་ཞིག་པོས་ཞུས་པ།། མཉམ་མེད་བླ་མ་དམ་པ་རིན་པོ་ཆེ། །འགྲོ་བའི་མགོན་པོ་ཐུགས་རྗེ་ཅན། །བདག་བློ་ཤིན་ཏུ་དམན་པ་དང༌། །ས་ཐག་རིང་པོར་ལུས་པས་ན། །དཔེ་འདི་དགོས་པར་གྱུར་པ་ཡི། །ཞུ་བ་འགའ་ཞིག་མཆིས་པས་ན། །ཐུགས་ཀྱི་དགོངས་ནས་གནང་བར་ཞུ། །དགོན་པར་དགེ་སྦྱོར་མི་འཕེལ་བར། །གཡེང་བས་འཕེལ་ན་ཇི་ལྟར་བགྱི། །འཁོར་འདས་སེམས་སུ་ཐག་ཆོད་ནས། །བློ་བསྐྱེད་འབྱུང་རྒྱུ་ཡོད་དམ་མེད། །རྒྱུན་དུ་ངང་ལ་འགྲོ་བ་ལ། །སེམས་བསྐྱེད་བསྔོ་བ་དགོས་མ་དགོས། །ནོར་མེད་ཚོགས་སོགས་ཇི་ལྟར་བྱ། །རྟོགས་ལྡན་སྨྱོ་ནས་ཤི་ན་ཅི། །ཞི་གནས་ཡོད་པའི་སྒོམ་ཆེན་གྱིས། །བར་དོ་དང་པོ་ཟིན་མི་ཟིན། །རྟོགས་ལྡན་བར་དོ་གཟུང་དགོས་སམ། །བླ་མ་ཉིད་དང་མ་མཇལ་བར།འི་དུས་ཚོད་དུ། །ཤེས་པ་རེངས་ན་ཇི་ལྟར་བགྱི། །ཚྭ་ཚྭ་སྦྱིན་སྲེག་ཆུ་གཏོར་རྣམས། །སོ་སོ་གང་ལ་ཇི་ལྟར་མཆི། །མང་པོའི་ཡི་དམ་ལྷར་བསྒོམ་པ། །རིན་པོ་ཆེ་ལ་ཞུ་བ་ལགས། །ཐུགས་ལ་བཏགས་ནས་གསུང་བར་ཞུ།། །། ༡༦༨༽ ༄། །རིན་པོ་ཆེ་གསེར་གྱི་ཕྲེང་བ་མང་རྗེ་ཞིག་པོའི་ཞུས་ལན།། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །མཉམ་མེད་དམ་པ་རིན་པོ་ཆེ། །འཇིག་རྟེན་མགོན་པོའི་ཞབས་ལ་འདུད། །ཚད་ལྡན་བླ་མ་དམ་པ་ཡི། །ཞབས་ཀྱི་པད་མ་ལ་བཏུད་ནས། །ཟབ་པའི་གདམ་ངག་ཟབ་མོ་ཡི། །སྤྲོས་པ་སྙིང་ནས་ཆོད་པ་ནི། །ལུང་དང་རིགས་པ་མན་ངག་གི །ཡིག་ནག་བློ་ལ་བླངས་པ་མིན། །ཚད་ལྡན་བླ་མ་དམ་པ་ཡི། །མཐར་ཐུག་གདམས་ངག་ཟབ་མོ་ནི། །ད་ལྟའི་བསམ་པ་འགྲོ་ལྡོག་ཡིན། །ངན་པའི་བསམ་པ་སྤང་བ་དང༌། །བཟང་པོའི་བསམ་པ་འཕེལ་བ་ཡི། །གནས་དང་གྲོགས་དང་དགོན་པ་དང༌། །ཚོགས་དང་མཐོ་དམན་ཐམས་ཅད་དུ། །དགེ་སྦྱོར་འཕེལ་ལ་གཙིགས་སུ་ཆེ། །འཁོར་དང་མྱ་ངན་འདས་པའི་ཆོས། །རང་གི་སེམས་སུ་ཐག་ཆོད་ནས། །ལྟོ་གོས་གཉིས་ལ་གྱོང་བསྐུར་ཅིང༌། །གཅིག་པོ་རི་ཁྲོད་དགོན་པར་བསྡད། །མཐོ་དམན་བསམ་མནོ་མ་བྱས་ན། །དུས་གསུམ་རྒྱལ་བའི་ཡོན་ཏན་འཆར། །ལྷན་སྐྱེས་ལྷན་ཅིག་སྐྱེས་གྱུར་ཅིང༌། །ལྷུན་གྱིས་གྲུབ་པའི་དགེ་སྦྱོར་ལ། །དེ་དང་གཉིས་སུ་མེད་པ་ཡི། །རྒྱུ་འབྲས་རྟེན་འབྲེལ་ཟབ་མོ་དང༌། །སེམས་བསྐྱེད་བསྔོ་བ་མེད་ཁ་མེད། །རྟག་ཏུ་བཟླས་པ་མ་ཐོས་སམ། །ཐུན་མོང་མིན་པའི་ཆོས་འདི་ཡིན། །སེམས་ཉིད་གནད་དུ་བསྐྱལ་བ་ལ། །གཏུམ་མོ་ཨ་ཐུང་མན་ངག་གཅེས། །གསང་སྔགས་ཕྲིན་ལས་སྒྲུབ་པ་ལ། །བསྐྱེད་རིམ་སྒྱུ་ལུས་མན་ངག་གཅེས། །ཟུང་དུ་ཆུད་པའི་རྣལ་འབྱོར་པས། །རང་ལ་གང་མཁོ་ཉམས་སུ་ལེན། །བར་དོར་ཐིམ་ལུགས་འབྱུང་ལུགས་རྣམས། །འཇིག་རྟེན་མགོན་པོས་ཞིབ་ཏུ་གསུངས། །འཕོ་བའི་དུས་སུ་ལུས་ཀྱི་གནད། །ཁ་ལྟ་ཟ་ཟིའི་ཁ་ན་མེད། །རྡོ་རྗེ་འཆང་གིས་གསུངས་པ་བཞིན། །རྡོ་རྗེའི་ལུས་ལ་གནད་དུ་བསྣུན། །ཇི་ལྟར་གསུངས་པ་བཞིན་དུ་བྱ། །ལག་ན་ཟང་ཟིང་མ་མཆིས་ན། །བྱང་ཆུབ་སེམས་དཔའ་རྟག་ཏུ་ངུས། །ཤ་ཁྲག་རུས་པ་རྐང་དང་སྙིང༌། །བཙོངས་ནས་བླ་མ་མཆོད་པ་ལྟར། །ཡོན་ཏན་འདོད་ན་དེ་ལྟར་བྱ། །རྟོགས་པ་ཡོད་པའི་རྣལ་འབྱོར་པ། །རྒྱུ་འབྲས་རྟེན་འབྲེལ་ཕྲ་བས་ན། །རྩ་བའི་བླ་མ་དམ་པ་ལ། །མཐོ་དམན་རྣམ་རྟོག་གང་སྐྱེས་རྣམས། །སྨིན་པར་འགྱུར་བ་ཆོས་ཉིད་ཡིན། །འཇིག་རྟེན་མགོན་པོའི་ཞལ་ནས་གསུངས། །ཤི་ན་འོད་གསལ་གཉིས་པོ་འདྲེ། །སུས་ཀྱང་མ་བྱས་གཤིས་སུ་འདུག

།གནས་པ་བཟང་པོ་ཡོད་ཙམ་གྱིས། །བར་དོ་དང་པོ་ཟིན་པ་ནི། །ཞི་གནས་ལྷན་ཅིག་སྐྱེས་པ་མིན། །མན་ངག་ཟབ་ན་མ་འཚལ་ལོ། །རྟོགས་པ་ཡོད་པའི་གང་ཟག་གིས། །བར་དོ་གཟུང་ལྟ་མི་འཚལ་ཏེ། །གལ་པོ་ཆེ་ལ་ངོས་དགའ་མེད། །འཇིག་རྟེན་མགོན་པོ་རིན་ཆེན་གྱིས། །ཉོན་མོངས་ཆོས་སྐུར་ཆོད་པ་ལ། །ཇི་བཞིན་འབྲས་བུ་བྱུང་བར་གསུངས། །སངས་རྒྱས་གསུང་ཡང་འདི་ལྟར་གདའ། །བློས་བྱས་ཁ་ལྟའི་རྗེས་འབྲང་བ། །དམ་ཆོས་བྱེད་སྙིང་མ་འདོད་པས། །དགེ་སྡིག་མེད་དོ་ཞེས་ཀྱང་ཟེར། །རྩ་བ་ཡན་ལག་ལྟུང་བ་དང༌། །མཐོ་དམན་ཉེས་པ་གང་བྱུང་ཡང༌། །བླ་མ་དུས་གསུམ་བདེ་གཤེགས་རྣམས། །མདུན་དུ་བསམས་ནས་བཤགས་པར་བྱ། །བཤགས་པ་ཚད་དུ་མ་བསྐྱལ་ན། །ཚེ་འདི་ཕྱི་མ་བར་དོ་རུ། །ཨ་ལ་ལ་དང་ཨ་ཛི་ཛི། །ལུས་དང་ངག་དང་ཡིད་ཀྱི་ལས། །ཡུལ་དང་བསམ་པ་དངོས་པོ་རྣམས། །ཇི་ལྟར་འདོད་པའི་བཟླས་པ་བྱ། །སྒྱོགས་དང་འཁྲུལ་འཁོར་ཇི་བཞིན་དུ། །འབྲས་བུ་འགྲུབ་པར་ཐེ་ཚོམ་མེད། །ཕྱག་རྒྱ་ཆེན་པོ་གོ་བ་ལ། །བསྐྱེད་རིམ་བཟླས་པའི་སྦྱོར་བ་རྣམས། །ཚོགས་གཉིས་ཟུང་འཇུག་ངེས་པས་ན། །ས་བཅུ་མན་ཆད་རྣམས་ལ་ད །རང་གི་དགེ་སྦྱོར་བརྟན་པ་དང༌། །མ་ཡེངས་བཟླས་པའི་སྦྱོར་བ་ཡིས། །ཉམས་གྲིབ་ཐམས་ཅད་དག་པ་དང༌། །ཚུགས་པར་ཡང་ནི་མི་འགྱུར་རོ། །བན་Zེ་དམ་ཉམས་སད་མ་ཐོག །དེ་ཡང་གོང་གི་དེ་དང་འདྲ། །རྨི་ལམ་སྦྱོང་བའི་དུས་ཚོད་དུ། །ཤེས་པ་ཤིན་ཏུ་རེངས་པ་ལ། །གསང་བའི་རྡོ་རྗེ་བུག་སྒོ་རུ། །ཐིག་ལེ་ནག་པོ་བསྒོམ་ན་ཕན། །ཚྭ་ཚྭ་ཆུ་གཏོར་སྦྱིན་སྲེག་རྣམས། །བསོད་ནམས་ཚོགས་ཀྱི་བྱེ་བྲག་ཡིན། །སྦྱིན་སྲེག་ལས་ཀུན་འགྲུབ་པར་བྱེད། །ཆུ་གཏོར་གནོད་པ་ཞི་བར་བྱེད། །ཀུ་རུ་ཀུ་ལེས་དབང་དུ་བྱེད། །དཀར་བཅོས་ཐུགས་རྗེ་ཆེན་པོས་བྱ། །རྣོ་སོ་བེ་ཡབ་རྩང་གསུམ་མྱུར། །དེ་འདྲ་རེ་རེ་རེ་ལ་ཡང༌། །མང་པོ་མང་པོ་ཡོད་པས་ནི། །བོང་བུའི་མགོ་པོར་དབྱུག་པ་ཕོབ། །ངེད་རང་བོད་ཀྱི་ཆོས་ལུགས་ཡིན། །ཐག་རུལ་སྣ་ཡི་འབྲེང་རུལ་དང༌། །བྱིས་པ་ལྡུམ་བུ་སྣ་ཐུག་བྱེད། །གྲོང་ཆོག་རྙེད་པ་ཚོལ་བ་དང༌། །སྙིང་ཚིམ་དགའ་བ་སྙམ་བྱེད་ཀྱང༌། །གཞན་ལ་ཕན་པ་མི་འོང་བས། །དྲེའུ་རྒྱབ་བཅུ་ཡི་མན་ངག་ཀྱང༌། །ར་ཚང་དོར་མའི་འོག་ཏུ་བདལ། །སྐས་སྐར་ཉི་མ་དེ་ཙམ་ན། །འུད་ཁུརd

ཞལ་ཤོབ ་ཁ་གཡོས་བཟློ་རྒྱུ་ཡན། །ཡོན་ཏན་འབྱུང་གནས་རྒྱ་གར་དུ། །བྱེད་ལུགས་མཁས་པའི་ཨ་ཙ4ས། །ལས་འཕྲོ་གར་མཐུན་བརྟག་བརྟག་ནས། །ཡི་དམ་གཅིག་ལ་ས་ཐེ་བཙུགས། །དེ་ལ་རྟགས་མཚན་ཐོན་པ་དང༌། །སྐྱོན་དག་ཡོན་ཏན་ཀུན་རྫོགས་པ། །སངས་རྒྱས་གཅིག་ལ་ཐམས་ཅད་འབྱུང༌། །ཐམས་ཅད་སངས་རྒྱས་གཅིག་ཡིན་པས། །ཨ་ཙ4ོགས་སོ།། །། ༡༦༩༽ ༄། །དཔལ་སྟག་ལུང་ཐང་པ་ཁམས་སུ་མི་བཞུད་པར་གསོལ་བའི་ཞུ་ཡིག བླ་མ་རིན་ཆེན་ཞབས་ལ་འདུད། །འཇིག་རྟེན་མགོན་ལ་སྐྱབས་སུ་མཆི། །འཇིག་རྟེན་མགོན་པོའི་ཐུགས་ཀྱི་སྲས། །སྐུ་གསུང་ཐུགས་ཀྱི་གདུང་རྒྱུད་འཛིན། །དགེ་བའི་བཤེས་གཉེན་རིན་པོ་ཆེ། །རྗེ་བཙུན་སྟག་ལུང་ཐང་པ་ལ། །ཞེ་འདོད་ཞུ་དོན་ཟུར་ཙམ་ཞུ། །མཁོས་ཀ་ཆུང་ཞིང་མ་འཐད་ཀྱང༌། །ཁྱད་གསོད་བཀའ་བཀྱོན་མི་མཛད་པར། བྲེལ་བ་མེད་པའི་ཡུལ་ན་མཛེས། །ཉི་མ་དོང་དུ་ལྷུང་ན་ཀོ །གླིང་བཞི་སྣང་དུ་ག་ལ་བཏུབ། །མཁས་པ་ནོར་བུ་རིན་པོ་ཆེ། །ཉེ་དུ་མི་གཙང་འདམ་རྫབ་ཏུ། །ཚུད་པར་གྱུར་ན་དགོས་འདོད་ལྷ། །འབྱུང་བར་འགྱུར་བ་ཅང་སྲིད་དམ། །འབྲེལ་བ་སྤངས་པའི་ས་ཕྱོགས་སུ། །སྙིང་རྗེ་ཆེན་པོའི་རྒྱལ་མཚན་རྩེར། །སྐུ་གསུམ་དབྱེར་མེད་རིན་པོ་ཆེ། །འགྲོ་བའི་མགོན་པོ་ཁྱེད་བཞུགས་ན། །འཁོར་འདས་ཀུན་གྱི་ཡོན་ཏན་རྣམས། །འགྲོ་བ་ཀུན་ལ་སྨིན་གྱུར་པས། །ཕ་མ་ཉེ་དུ་གཉེན་འབྲེལ་ལ། །ཆགས་པའི་སྙིང་རྗེ་མི་མཛད་པར། །ཅིས་ཀྱང་མི་བཞུད་བཞུགས་པར་ཞུ། །ཆོས་རྗེ་བླ་མ་རིན་ཆེན་ལ། །སྐུ་གསུང་ཐུགས་ཀྱི་ཡོན་ཏན་ཅན། །དཔག་ཏུ་མེད་པ་བཞུགས་ན་ཡང༌། །དག་པའི་གདུལ་བྱ་མགུ་དཀའ་བས། །དབུ་རུ་བྱང་གི་ཕྱོགས་ཆ་འདིར། །འགྲོ་བ་སྨིན་པར་མཛད་པའི་རྗེ། །འཇིག་རྟེན་མགོན་པོ་ཁྱེད་ཉིད་ལས། །མ་བྱུང་འབྱུང་བར་མི་འགྱུར་བས། །ཁམས་སུ་བཞུད་པར་གྲགས་ན་ཡང༌། །ཁོང་ནས་མི་དགའ་གདུང་བ་སྐྱེས། །དབུས་ཀྱི་རྒྱལ་ཁམས་སྟོང་སམ་སེམས། །དམ་པ་རྣམས་ཀྱི་མིག་འདྲེན་ཁྱེད། །ཕ་ཡུལ་བསྙགས་ན་མ་ལེགས་པས། །ཅིས་ཀྱང་མི་བཞུད་བཞུགས་པར་ཞུ།།

།། ༡༧༠༽ ༄། །གཉིས་འཛིན་སྤོངས་བར་གདམས་པ་གཉིས་མེད་བདེ་བ་ཆེན་པོ།། འགྲོ་བའི་མགོན་པོ་ཐུགས་རྗེ་ཅན། །ཡོད་མ་མྱོང་ལ་ཁྱད་པར་ཆོས། །དགག་རྒྱུ་གཅིག་དང་སྒྲུབ་རྒྱུ་གཅིག །སྤངས་བླངས་གཉིས་ཀྱིས་ང་རེ་བསླུས། །མ་ལུས་སེམས་ཉིད་ཆོས་སྐུ་ལ། །སྒོམ་མཁན་གཅིག་དང་སྒོམ་པ་གཅིག །གཟུང་འཛིན་གཉིས་ཀྱིས་མགོ་རེ་བསྐོར། །མཉམ་པ་ཉིད་ཀྱི་ཡེ་ཤེས་ལ། །སྒོམ་རྒྱུ་གཅིག་དང་སྤོང་རྒྱུ་གཅིག །སྤང་བྱ་གཉེན་པོ་སྒྲོག་ཏུ་བཅུག །འགྱུར་བ་མེད་ཅིང་ལྷུན་གྱིས་གྲུབ། །རྣམ་པར་དག་པའི་རང་བཞིན་ལ། །རེ་བ་གཅིག་དང་དོགས་པ་གཅིག །ཆགས་སྡང་གཉིས་ཀྱིས་ང་རེ་བརླག །གཉིས་མེད་བདེ་བ་ཆེན་པོ་ལ། །ཞེ་འདོད་མེད་པ་གཙིགས་སུ་ཆེ། །བྱ་བ་ཐོངས་དང་རྣལ་འབྱོར་པ། །ཞེས་སོ།། །། ༡༧༡༽ ༄། །སྡིག་གྲོགས་སྤོང་བར་གདམས་པ་སངས་རྒྱས་གསུང་ལ་ནན་ཏན་བྱ་བ།། གཞི་དང༌། གཏི་མུག་ཅིང་རྨོངས་པའི་གཞི་དང༌། ང་རྒྱལ་བའི་གཞི་དང༌། ཕྲག་དོག་པའི་གཞི་དང༌། བྱ་བྱེད་དང་ཟང་ཟིང་གཡེང་བའི་གཞི་དང་དྲུག གྲོགས་བསྟེན་ཉེས་པ། སྡིག་པའི་གྲོགས་པོ་ཉོན་མོངས་དང་རྣམ་རྟོག་བསྐྱེད་པར་བྱེད་པས། གནས་སྐབས་དང་མཐར་ཐུག་ཐམས་ཅད་དུ་རང་དང་གཞན་དངོས་དང་བརྒྱུད་པ་ཐམས་ཅད་ཏུ་དྲག་ཅིང་རྩུབ་པའི་སྡུག་བསྔལ་ཐམས་ཅད་བསྐྱེད་པར་བྱེད་པས། ཡབ་ཅིག་སྟོན་པ་ཐུགས་རྗེ་ཆེན་པོ་ལྡན་པས་བཀག་ཅིང་མ་གནང་བ་དང༌། གནས་སྐབས་དང་མཐར་ཐུག་ཐམས་ཅད་དུ་སྤང་བར་གསུངས་སོ།། ཀྭ། ཨ་མ་ཨ་ཛི་ང་རེ་འཇིགས། །མི་མཁས་སྡིག་གྲོགས་དབང་སོང་བས། །ཕྲ་ཞིང་ཕྲ་བའི་ཉེས་པ་ཡིས། །དངོས་དང་བརྒྱུད་པ་ཐམས་ཅད་དུ། །རང་དང་རང་ལ་གཙེ་བ་དང༌། །རང་གཞན་ཐམས་ཅད་སྡུག་བསྔལ་གྱི། །རྒྱ་མཚོ་ཆེན་པོར་འཇུག་པར་བྱེད། །སྟོན་པ་སངས་རྒྱས་བཅོམ་ལྡན་འདས། །ཐབས་མཁས་ཐུགས་རྗེ་ཆེན་པོ་ཡི། །བཀའ་ལས་རྨོངས་པ་གང་འདའ་བ། །དངོས་དང་བརྒྱུད་པར་སྡུག་བསྔལ་ཐོབ། །དེ་ཕྱིར་བདེ་བར་འདོད་པ་དང༌། །སྡུག་བསྔལ་སྤོང་བར་འདོད་པ་ཡིས། །སངས་རྒྱས་གསུང་ལ་ནན་ཏན་བྱ། །རྫོགས་སོ།།

དད་པ་མེད་པ་ལ་གསང་ངོ༌། །མི་གོ་བ་ལ་གསང་ངོ༌། །དོན་དུ་མི་གཉེར་བ་ལ་གསང་ངོ༌།། །། ༡༧༢༽ ༄། །ཁེ་གྲགས་ལོག་རྟོག་སྤོང་བའི་གདམས་པ་སྒྲུབ་པ་བྱ་ལུགས་ཀྱི་ཞུས་ལན།།

།སྡུག་བསྔལ་འཁོར་བའི་རྒྱ་མཚོ་ཡི། །འབྱུང་ཁུངས་བདག་འཛིན་མ་རིག་པ། །ཆགས་སྡང་གཉིས་ཀྱི་རྐང་ལག་ཅན། །ཁམས་གསུམ་འཁོར་བའི་གྲོང་ཁྱེར་དུ། །སྡུག་བསྔལ་དྲག་པོའི་སྟོབས་ཀྱིས་རྒྱུ། །གཟུང་འཛིན་རྟོག་པའི་སྤུ་གྲི་ཡིས། །བདེ་དང་ཐར་པའི་སྲོག་གཅོད་པ། །མི་བཟད་གསོད་པའི་གཤེད་མ་ལས། །དབེན་པའི་དགོན་པ་བཙལ་བར་བྱ། །གཉིས་མེད་ཡེ་ཤེས་རི་བོ་ལ། །ལྷུན་གྱིས་གྲུབ་པའི་བླ་མ་དེ། །ཞེན་མེད་ཐུགས་རྗེའི་གདན་ལ་བཞུགས། །ཚོགས་གཉིས་རྫོགས་པའི་རྒྱན་གྱིས་མཛེས། །གྲུབ་ཐོབ་བརྒྱུད་པའི་དབུ་རྒྱན་ཅན། །བྱང་ཆུབ་སེམས་ཀྱི་ལྕགས་ཀྱུ་ཡིས། །ནམ་མཁའ་མཉམ་པའི་སེམས་ཅན་འཛིན། །རྟོགས་པའི་ཡེ་ཤེས་མེ་ཆེན་གྱིས། །ཁམས་གསུམ་འཁོར་བའི་བུད་ཤིང་བསྲེག །དེ་འདྲའི་བླ་མ་རིན་ཆེན་དང༌། །སྐད་ཅིག་ཙམ་ཡང་མ་འབྲལ་དང༌། །རྣལ་འབྱོར་གྱི་མདུན་མ་བཟང་ནས་མཆི། །རང་བྱུང་ཀུན་བཟང་བདེ་བ་དེ། །ཞི་བ་བྱང་ཆུབ་འདུས་མ་བྱས། །བདེ་སྐྱིད་ཐམས་ཅད་འབྱུང་བའི་གནས། །བླ་མ་རིན་ཆེན་ཞབས་ལ་འདུད། །དཔའ་ཆེན་བྱང་ཆུབ་སེམས་དཔའ་རྣམས། །དཀོན་མཆོག་གསུམ་གྱི་བྲན་ཕྱིར་དང༌། ༡༧༣༽ ༄། །དཔལ་ས་ར་ཧའི་ཕྱག་རྒྱ་ཆེན་པོ་ཐོག་བབས་ཀྱི་སྒོམ་ཐབས་བསྟན་པ།། བླ་མ་དམ་པ་རྣམས་ལ་ཕྱག་འཚལ་ལོ། །སློབ་དཔོན་ཆེན་པོ་ས་ར་ཧའི་ཕྱག་རྒྱ་ཆེན་པོ་འདི་ལ་དོན་བཞི་སྟེ། དང་པོར་ལུས་སེམས་ཁོང་གློད། གཉིས་པ་ཡིད་ཀྱི་ཡུལ་དུ་མི་བྱ། གསུམ་པ་རྟེན་གང་ཡང་མི་བཅའ། བཞི་པ་སེམས་རང་སོར་གློད། དེ་ལ་དང་པོ་ལུས་སེམས་ཁོང་གློད་པ་ནི། སློབ་དཔོན་བྲམ་ཟེ་ཆེན་པོའི་ཞལ་སྔ་ནས། །འཇུར་བུས་བཅིངས་པའི་སེམས་འདི་ནི། །གློད་ན་གྲོལ་བར་ཐེ་ཚོམ་མེད། །ཅེས་པས། ལུས་སེམས་ཁོང་གློད་པར་བྱའོ། །གཉིས་པ་ཡིད་ཀྱི་ཡུལ་དུ་མི་བྱ་བ་ཡང༌། །ཡིད་ལ་མི་བྱེད་ཕྱག་རྒྱ་ཆེན་པོའི་སྐུ། །འབྲས་བུ་གང་ལ་ཡང་རེ་བར་མ་བྱེད་རྣལ་འབྱོར་པ། །ཞེས་པས། བཟང་ངན་གྱི་རྣམ་པར་རྟོག་པ་གང་ཡང་ཡིད་ལ་མི་བྱ་བར་བཞག་པའོ། །གསུམ་པ་རྟེན་གང་ལ་ཡང་མི་བཅའ་བ་ནི།

རྩ་དང་རླུང་དང་ཐིག་ལེ་ལ་སོགས་པ་གང་ལ་ཡང་རྟེན་མི་བཅའ་བར་བཞག་པའོ། །བཞི་པ་རང་སོར་བཞག་པ་ནི། བྱ་བྱེད་དང་རྩོལ་སྒྲུབ་ཐམས་ཅད་དང་བྲལ་བར་རང་སོ་ཁོ་ནར་བཞག་པ་ཉིད་དོ། །སློབ་དཔོན་ཆེན་པོ་བྲམ་ཟེ་ས་ར་ཧའི་ཕྱག་རྒྱ་ཆེན་པོ་ཐོག་བབས་རྫོགས་སོ།། །། ༡༧༤༽ ༄། །སྒོ་གསུམ་ཉེས་པ་སྤོང་བ་རྒྱལ་བའི་སྐུ་གསུང་ཐུགས་ཐོབ་ཚུལ།། གཞན་གྱིས་ཐོས་སུ་དོགས་པའི་ཚིག །གཞན་ལ་གནོད་པར་འགྱུར་བ་རྣམས། །ངོ་འམ་ལྐོག་ཏུ་གང་བཟློ་བ། །སྡིག་ཏོའི་འབྲས་བུ་ཚང་བར་འགྱུར། །དེས་ན་ཐུབ་པ་ཆེན་པོ་ཡིས། །རྫུན་ལ་སོགས་པ་རྣམ་པ་བཞི། །སྡིག་ཏོའི་ངག་རྣམས་སྤང་བ་ཡིས། །གསུང་དབྱངས་ཡན་ལག་དྲུག་ཅུ་ཐོབ། །རྒྱལ་བའི་སྲས་སུ་ཁས་ལེན་པ། །བདག་ཅག་ལྷན་ཅིག་འཚོགས་པ་རྣམས། །རང་གཞན་ཀུན་ལ་གནོད་པའི་ཚིག །མི་དགེ་སྡིག་ཏོ་སྤངས་ནས་ཀྱང༌། །སངས་རྒྱས་གསུང་དུ་བསྒྲུབ་པར་བྱ། །གཞན་ལ་གནོད་པར་འགྱུར་བའི་ལུས། །གཞན་གྱིས་ཚོར་རམ་མ་ཚོར་ཡང༌། །སྲོག་གཅོད་པ་ལ་སོགས་པ་གསུམ། །སྡིག་ཏོའི་འབྲས་བུ་འབྱིན་པས་ན། །རྫོགས་སངས་རྒྱས་ཀྱིས་སྤངས་པ་ཡིས། །མཚན་དང་དཔེ་བྱད་མ་ལུས་ཐོབ། །རྒྱལ་བའི་སྲས་སུ་ཁས་ལེན་པ། །བདག་ཅག་ལྷན་ཅིག་འཚོགས་པ་རྣམས། །ལུས་ཀྱི་མི་དགེ་སྤངས་པ་ཡིས། །ཐུབ་པ་ཆེན་པོའི་སྐུ་ཐོབ་བྱ། །རང་ངམ་གཞན་ལ་གནོད་པའི་ཡིད། །རང་གིས་གསངས་ཤིང་བཅབས་ན་ཡང༌། །གཏན་གྱི་སྐྱབས་གནས་རྣམས་ཀྱིས་མཁྱེན། །ཁམས་གསུམ་འཁོར་བའི་སྡུག་བསྔལ་བསྐྱེད། །དེ་ཡི་ཕྱིར་ན་སངས་རྒྱས་ཀྱིས། །ལོག་པར་ལྟ་ལ་སོགས་སྤངས་ནས། །མཁྱེན་པ་གཉིས་ལ་མངའ་ཡང་བརྙེས། །དེས་ན་བདག་ཅག་འཚོགས་པ་རྣམས། །བཟང་བྱེད་ངན་པར་གོ་བ་དང༌། །ངན་བྱེད་བཟང་པོར་གོ་བ་ཡིས། །ལོག་པའི་ཤེས་པ་ལ་སོགས་པ། །ཡིད་ཀྱི་མི་དགེ་གསུམ་སྤངས་ནས། །སངས་རྒྱས་ཐུགས་སུ་བསྒྲུབ་པར་བྱ། །གོའུ་ཏམ་རིགས་ལས་སྐྱེས་པ་ཡི། །སྐྱོབ་པ་ཤཱཀྱ་སེང་གེ་ཡི། །བསྟཟང་འདོད་པའི། །ཁ་ཚིས་སོ་ཚིས་ལ་སོགས་པ། །ཁེ་གྲགས་ང་རྒྱལ་མི་བྱེད་དམ།།

།། ༡༧༥༽ ༄། །ཤིན་ཏུ་ཟབ་པའི་གདམས་ངག་ཞུས་ཚིག་གསུམ་པའི་ཕྲིན་ལན།། འཇིག་རྟེན་གསུམ་གྱི་གཉེན་གཅིག་པུ། །ཆོས་རྗེ་བླ་མ་རིན་ཆེན་གྱི། །ཞབས་ཀྱི་པVོར་རབ་བཏུད་དེ། །ཞུས་ཚིག་ཕྲིན་ལན་འབྲི་བར་བྱ། །ཤིན་ཏུ་ཟབ་པའི་གདམས་ངག་འདི། །གསུངས་ནི་རིན་ཆེན་བླ་མས་གསུངས། །ཉམས་སུ་རྣལ་འབྱོར་བདག་གིས་མྱོང༌། །བཞུགས་པ་མདོ་རྒྱུད་ཀུན་ན་བཞུགས། །ཚད་མ་གསུམ་གྱིས་གཏན་ལ་ཕབ། །ཇི་བཞིན་ཉམས་སུ་བླངས་གྱུར་ན། །ཇི་ལྟར་བཞེད་པའི་ཡོན་ཏན་དེ། །ཐེ་ཚོམ་མེད་པར་འབྱུང་བར་ངེས། །བཀའ་འཕྲིན་གཅིག་གི་ལན་པོ་འོ། །ཡང་གཅིག་སྙན་དུ་གསོལ་བ་ནི། །ནང་པར་ཐོ་རངས་སྔ་དྲོ་དང༌། །ཕྱི་འབྲེད་སྲོད་དང་མཐུན་བཞི་ཡི། །ཐུན་གྱི་མགོ་བོ་གང་རུང་དུ། །འཁྲུལ་འཁོར་གསུམ་གྱི་མན་ངག་དག །ཚད་མེད་སྙིང་རྗེ་བསྐྱེད་ནས་ནི། །མྱོང་བ་བག་ཙམ་སྐྱེས་པ་དང༌། །བྱང་ཆུབ་མཆོག་ཏུ་སེམས་བསྐྱེད་ནས། །འགྲོ་འཆག་ཉལ་འདུག་ཐམས་ཅད་དུ། །དམིགས་པའི་སྦྱོར་བ་འབའ་ཞིག་གཅེས། །སྲིན་པོའི་ཞལ་གྱི་ཐད་ཀ་ནས། །དྲང་པོར་དམིགས་པ་གཙིགས་སུ་ཆེ། །བཀའ་འཕྲིན་གཉིས་པའི་ལན་པོ་འོ། །ཡང་གཅིག་གསུང་བའི་འཕྲིན་ལན་ནི། །ཇི་སྲིད་སངས་རྒྱས་མ་ལུས་ཀུན། །རིགས་ལྔ་བདེ་བར་གཤེགས་པར་འདུས། །ཇི་སྲིད་སངས་རྒྱས་རྡོ་རྗེའི་རིགས། །མ་ལུས་བསྐྱེད་པའི་ས་བོན་ཧཱུྃ། །ཁ་དོག་ནག་པོ་འབའ་ཞིག་ཡིན། །འོན་ཀྱང་དོན་གྱི་གདམས་ངག་ནི། །ཧཱུྃ་དང་རྡོ་རྗེ་ལ་སོགས་པ། ཁ་དོག་ངེས་པ་མེད་པ་སྟེ། །དམིགས་པ་གང་བདེར་བྱེད་པ་ཡིན། །དེ་ལྟར་ཉམས་སུ་བླངས་པ་ལས། །དམིགས་པ་དྲན་པ་ཙམ་གྱིས་ཀྱང༌། །ཇི་ལྟར་འོ་མ་ཁོལ་མ་ལ། །ཆུ་གྲང་བླུགས་པ་ཇི་བཞིན་དུ། །ཉེ་བར་ཞི་ནས་འོང་བ་ཡིན། །ཇི་བཞིན་ཉམས་སུ་བླངས་པ་ལས། །ཐུན་དུ་ཐུ་ཞིང་མ་བདེ་ན། །སྙིང་རྗེ་བསྐྱེད་ནས་དམིགས་པ་ན། །མར་ལ་བསྲིངས་ཤིང་བསྲིངས་ཤིང་བསྒོམ། །ཟུག་དང་ན་ཚ་སྡུག་བསྔལ་ལ། །ཐུགས་བྲེད་མི་འཚལ་དག་ནས་མཆི། །ཅིས་ཀྱང་མྱོང་བས་གྲུབ་པ་ཡིན། །ཞུས་ཚིག་གསུམ་པའི་ཕྲིན་ལན་ནོ། །རྫོགས་སོ། །ཡིག་རྟེན་བུར་རྡོག་ཉི་ཤུ་རྩ་ལྔ་ཡོད།།

།། ༡༧༦༽ ༄། །གང་ཡག་གི་འདུན་མ་བྱ་བར་གཅེས་པ་དགའ་ལྡན་ཆོས་ཀྱི་རྔ་ཆེན།། ། །སེམས་ཉིད་སྟོན་པའི་བླ་མ་ལ། །སྟོན་པའི་འདུ་ཤེས་མ་སྐྱེས་ན། །སེམས་ཉིད་རྟོགས་པ་མི་བསྐྱེད་ཅིང༌། །མཐར་ཐུག་འབྲས་བུ་མི་འབྱུང་བས། །བྱས་པ་ཐམས་ཅད་དོན་མེད་ཡིན། །སེམས་ལ་གནད་དུ་མ་བསྣུན་ན། །ལུས་ངག་དགེ་བ་ཕལ་ཆེར་ཡང༌། །རང་གཞན་གཉིས་ཀྱི་མགོ་སྐོར་ཡིན། །ཏུག་གིས་ཐུག་པའི་ནང་བར་ན། །བླ་མ་མཁན་སློབ་གང་ལ་ཡང༌། །ཞེ་འདོད་གང་ཡང་ཡོད་པ་མིན། །རང་ལ་གང་ཡག་རང་གིས་ཤེས། །གང་ཡག་གི་འདུན་མ་བྱ་བ་གཅེས། །ཚེ་འདི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་རྟག་ཅིང༌། །དགེ་བའི་བཤེས་དང་འཕྲད་ཅིང་དལ་འབྱོར་རྙེད་དཀའ་བས། །མཐོ་དམན་བྱ་བ་ཐོངས་ལ་སྒྲུབ་པ་སྙིང་པོར་གྱིས། །འབོད་པའི་འགྲོ་ས་ཤན་པ་ལ་ཡང་འོང༌། །ཨེ་མ་རང་གི་ཡེ་ཤེས་ནི། །རྟོགས་པར་འདོད་ན་བཤེས་གཉེན་བཀུར། །རང་གི་དེ་ཉིད་སད་པར་བྱེད། །སྙིང་གི་པVོ་ཁ་འབྱེད་པ། །གཉིས་མེད་འོད་གསལ་གཅིག་ཏུ་འདྲེས། །འབྲལ་བ་མེད་པ་ངོ་མཚར་ཆེ། །འགྲོ་དྲུག་འཁོར་བའི་སེམས་ཅན་འདི། །མ་རིག་ལས་བྱུང་མ་ལགས་སམ། །རྒྱལ་བ་རྣམས་ཀྱི་སྐུ་གསུང་ཐུགས། །རྟོགས་པའི་ངོ་བོ་མ་ལགས་སམ། །རྟོགས་པ་ཡོན་ཏན་མི་འབྱུང་བ། །མཁྱེན་པ་ཅན་རྣམས་དགོངས་ལ་གསུངས། །སོ་སོ་རིགས་ནི་གང་ལ་དད་པ་དེ་ཡིན་པས། །གཞན་གྱི་འདུན་པ་བསྒྱུར་ན་ཕྲག་དོག་ཅན་དེ་ཕུང༌། །རྩ་བཅུ་བླ་མས་སོ་སོའི་ཡོན་ཏན་བསྟན་པ་ཡིས། །ཚེས་གཅིག་ཟླ་བ་ནོར་བཟང་ཉ་ལ་རབ་ཏུ་རྒྱས།། །། ༡༧༧༽ ༄། །གཞན་སྐུལ་རིན་ཆེན་འབར་བ་སྒམ་པོར་གདུགས་ཕུལ་དུས་མཛད་པ།། ་མེད་ལྷུན་གྲུབ་སྐུ་གསུམ་ཐོབ་པར་ཤོག །གང་ཞིག་ཆོས་ཀུན་གདོད་ནས་བྱང་ཆུབ་སངས་རྒྱས་པ། །ཉིད་ཀྱིས་ཐུགས་སུ་ཆུད་ནས་མ་རྟོགས་སེམས་ཅན་རྣམས། །རྗེས་སུ་བཟུང་ནས་བཟོད་པར་དཀའ་བའི་བརྟུལ་ཞུགས་ཀྱིས། །འགྲོ་རྣམས་སྨིན་མཛད་བླ་མ་མཆོག་གི་ཞབས་ལ་འདུད། །བྱང་ཆུབ་ཐུགས་གཉིས་དབྱེར་མེད་རོ་གཅིག་པས། །དུས་གསུམ་རྒྱལ་བ་རྣམས་ཀྱི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོ་མཆོག་འཛིན་པས། །འགྲོ་བའི་གཉེན་གྱུར་དུས་གསུམ་རྒྱལ་བ་དྲན། །འདིར་འདས་པ་དང༌།

མ་བྱོན་པ་དང༌། ད་ལྟར་བྱུང་བའི་བླ་མ་དམ་པ་རྣམས་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ནི་རྒྱུད་བྱིན་གྱིས་བརླབས། བླ་མ་དམ་པའི་སྐུ་གསུང་ཐུགས་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་དང་ནི་གཅིག་ཏུ་གྱུར། དུས་གསུམ་གྱི་སངས་རྒྱས་ཐམས་ཅད་སྐྱེད་པར་བྱེད་པའི་རྒྱུ། བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ནི་དབྱེར་མེད། ཐུགས་རྗེ་ཆེན་པོ་རྨད་དུ་བྱུང་བའི་སྟོན་པ་ཤཱཀྱའི་རྒྱལ་པོས་བསྟན་པ་རྨད་དུ་བྱུང་བའི་ཐེག་པ་ཆེན་པོ་གསང་སྔགས་འདི་ནི་མངའ་བརྙེས། སྔོན་གྱི་སྨོན་ལམ་རྣམ་པར་དག་པའི་ཤུགས་རླབས་པོ་ཆེས་དད་པ་དང་ལྡན་པའི་གང་ཟག་དཔག་ཏུ་མེད་པ་མང་པོ་ནི་དྲུང་དུ་ལྷགས། རང་རྐན་གཙང་ཞིང་རྒྱལ་བའི་སྲས་དམ་པ། །དུས་གསུམ་གྱི་རྒྱལ་བའི་ཕ་ཕོགས། ཁམས་གསུམ་གྱི་སེམས་ཅན་སྨིན་པར་བྱེད་པ་ནི་ཕ་ལས་བུས་བྱེད་པ་ཡིན་པས། ཅིས་ཀྱང་འགྲོ་བ་གཞན་སྨིན་པ་དང་གྲོལ་བ་ལ་འབད་པར་བྱ་སྟེ། དེ་ཡང་བླ་མ་རིན་པོ་ཆེའི་ཞལ་སྔ་ནས། སྒྲུབ་པ་བྱས་པའི་འབྲས་བུ་དེ། །རང་གཞན་གཉིས་ཀྱི་འདོད་པ་གྲུབ། །འཁོར་བ་མུ་མཐའ་མེད་པ་ཡི། །སེམས་ཅན་རྣམས་ལ་སྨིན་གྱུར་ཅིག །ཅེས་གསུངས་པ་དང༌། གསང་བ་བསམ་གྱིས་མི་ཁྱབ་པ་བསྟན་པའི་མདོ་ལས་ཀྱང༌། བཅོམ་ལྡན་འདས་ཀྱིས། དམ་པའི་ཆོས་འཛིན་པས་ནི། དཀོན་མཆོག་གསུམ་གྱི་གདུང་རྒྱུད་མི་གཅོད་དོ། །ཞེས་གསུངས་པ་དང༌། ལྷ་མོ་དཔལ་ཕྲེང་གི་མདོ་ལས་ཀྱང༌། དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ནི་དེ་བཞིན་གཤེགས་པའི་བསྟན་པ་ཡིན་ལ། དེ་བཞིན་གཤེགས་པའི་བསྟན་པ་འཛིན་པའི་ནང་དུ་ནི། བྱང་ཆུབ་སེམས་དཔའི་བསླབ་པ་ཐམས་ཅད་འདུས་པར་འགྱུར་ཏེ། དཔེར་ན་རྒྱ་མཚོ་ཆེན་པོའི་ནང་དུ་ཆུ་ཐམས་ཅད་འདུ་བ་དང་འདྲའོ། །ཞེས་གསུངས་པ་དང༌། ཡང་དམ་པའི་ཆོས་དང་དམ་པའི་ཆོས་འཛིན་པ་པོ་ནི་གཉིས་སུ་མ་མཆིས་ཏེ། དམ་པའི་ཆོས་ཕ་རོལ་ཏུ་ཕྱིན་པ་དྲུག་པོ་དེ་ཉིད། དམ་པའི་ཆོས་འཛིན་པ་པོ་དེ་ཉིད་ཡིན་ནོ་ཞེས་གསུངས་པས།

སངས་རྒྱས་བཅོམ་ལྡན་འདས་ཀྱི་དམ་པའི་ཆོས། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྡེ་སྣོད་རིན་པོ་ཆེ་རྣམ་པ་གསུམ་དུ་འདུས་ལ། དེ་ཉམས་སུ་བླང་བའི་རིམ་པ་བསླབ་པ་རིན་པོ་ཆེ་རྣམ་པ་གསུམ་ཡིན་ཏེ། དེ་ཡང་དང་པོ་ལྷག་པ་ཚུལ་ཁྲིམས་ཀྱི་བསླབ་པར་རང་གི་སྲོག་བས་ཕངས་པར་འཛིན་པ། དཔེར་ན་རྒྱ་མཚོའི་ཕར་ཁ་ན་མི་གཅིག་ལ་རྒྱ་མཚོ་བརྒལ་བའི་རྐྱལ་པ་གཅིག་ཡོད་པ་སྲིན་པོས་རྐྱལ་བ་རངས་བསླངས་པ་མ་བྱིན་པ་དང༌། ཕྱེད་དང༌། སུམ་ཆ་དང༌། ལག་མཐིལ་ཙམ་གཅིག་དང༌། ཐ་ན་བསྙུང་བུས་གཟུགས་ས་ཙམ་ཅིག་བསླངས་ན་ཡང༌། རྐྱལ་པ་ཆེ་ཆུང་ཇི་ཙམ་གོད་ཀྱང་རྒྱ་མཚོ་བརྒལ་བར་མི་ནུས་པ་དང་འདྲའོ། །ཞེས་ནས་མི་སྦྱིན་པ་ལྟར། ལྟུང་བ་སྡེ་ལྔ་གང་གི་ཉེས་པ་བྱུང་ཡང་འཁོར་བའི་རྒྱ་མཚོ་ལས་བརྒལ་བར་མི་ནུས་པ་བཅོམ་ལྡན་འདས་ཀྱིས། མྱ་ངན་ལས་འདས་པ་ཆེན་པོའི་མདོར་གསུངས་པ་ལྟ་བུ་ལགས་པས། རང་གི་ལུས་སྲོག་བས་ཀྱང་ཕངས་པར་འཛིན་པ་ནི་གཞིར་གྱུར་པ་ཡིན་ཏེ། ཆང་ཕོར་པ་གང་དང༌། ཀ་ཅ་སྣ་སྣེའུ་གཅིག་ཙམ་ལ། ཐུབ་པའི་བསྟན་པ་རང་གཞན་གྱི་དོན་ཚོང་བྱེད་པ་ནི་བྱ་བ་མ་ཡིན་པ་དང༌། ལྷག་པ་ཏིང་ངེ་འཛིན་གྱི་བསླབ་པ། སྔགས་དང་ཕ་རོལ་ཏུ་ཕྱིན་པའི་ཐེག་པར། སེམས་འཛིན་པའི་བྱེ་བྲག་དཔག་རེའམ། ལྔས་བསྒྲུབ་པར་བྱ་བ་ལ་མཁས་པ། ཤེས་རབ་ཀྱི་ཕ་རོལ་ཏུ་ཕྱིན་ལ་སོགས་པའི་གསུང་རབ་རྣམས་སུ། འགྲོ་ན་འགྲོ་འོ་ཞེས་རབ་ཏུ་ཤེས་སོ། །འགྲེང་ན་འགྲེང་ངོ་ཞེས་རབ་ཏུ་ཤེས་སོ། །ཞེས་བྱ་བ་ལ་སོགས་པ་ཤིན་ཏུ་ཕྲ་བའི་དངོས་པོ་ཐམས་ཅད་སེམས་རྩེ་གཅིག་ཏུ་མི་འགྱུར་བར་མེད་པར་བསྟན་ན། ད་ལྟར་ཕུན་སུམ་ཚོགས་པའི་དུས་འདིར་ཏིང་ངེ་འཛིན་གྱི་དགའ་བ་དེ་སྤངས་ནས། འདོད་པའི་ཡོན་ཏན་གྱི་དགའ་བདེ་ལྟ་བུ་དོན་དུ་གཉེར་བ་ལྟ་ག་ལ་སྲིད་པ་དང༌། ལྷག་པ་ཤེས་རབ་ཀྱི་བསླབ་པ། འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་རྟེན་ཅིང་འབྲེལ་བར་འབྱུང་བ། བདེ་བ་དང་སྡུག་བསྔལ་བ་རྣམ་པ་སྣ་ཚོགས་པ།

རྒྱུ་ལ་བརྟེན་ནས་འབྱུང་བ། རྐྱེན་ལ་བརྟེན་ནས་འབྱུང་བ། གསོབ། གསོག མི་རྟག་པ། ཕན་ཚུན་རྟེན་ཅིང་འབྲེལ་ཏེ་འབྱུང་བ། ཀུན་རྫོབ་བྱས་པ་ལ་མི་རྟག་པས་ཁྱབ་པ་འདིའི་སྐྱེ་བར་བྱེད་པའི་རྒྱུ། གནས་པར་བྱེད་པའི་གཞི། འཇིག་པར་བྱེད་པའི་རྐྱེན། རྒྱུ་འབྲས་ཀྱི་རྟེན་ཅིང་འབྲེལ་བར་འབྱུང་བ་ལ་མཁས་པ་དང༌། དེ་ལྡོག་པར་བྱེད་པ་ཇོ་བོ་དཀོན་མཆོག་གསུམ་ལ་སྐྱབས་སུ་སོང་བས། འཁོར་བ་ལ་ཇི་ལྟར་ལྡོག་པར་བྱེད་པའི་ཚུལ་ཉམས་སུ་བླང་བའི་རིམ་པས། ཆོས་ཐམས་ཅད་མཉམ་པ་ཉིད་དུ་རྟོགས། ལུགས་ལས་ལྡོག་པ་བསྟན་པ་དང༌། ཕྲ་བའི་དབང་དུ་བྱས་ན་ཟན་ཁམ་གཅིག་མངར་བ་དང༌། བཏུང་བ་ཧུབ་གཅིག་ཞིམ་པ་ཙམ་ཡང༌། ཕྱྭ་དང༌། དབང་ཕྱུག་དང༌། བྱེད་པ་པོ་དང༌། ང་དང༌། བདག་དང༌། ཕོ་རྒོད་དང༌། རང་མཐོང་གིས་བྱས་པར་མི་བལྟ་ཞིང༌། དེ་རྒྱུ་གང་ལས་ཇི་ལྟར་བྱུང་བ་དང༌། དེ་ལྡོག་ན་མི་འབྱུང་བ་ལ་མཁས་པ་ཐམས་ཅད་དཔག་ཏུ་མེད་པར་སྙན་དུ་གསོལ་ཞིང༌། ཞིབ་རྒྱས་སུ་ཐུགས་སུ་ཆུད་ལ། ཡི་གེ་སྔ་མ་ལྟར་དགོངས་པར་བྱའོ། །མདོར་བསྡུས་ན་འཁོར་བ་དང་མྱ་ངན་ལས་འདས་པས་བསྡུས་པའི་ཆོས་ཐམས་ཅད་ནི་རང་གི་སེམས་ཡིན། སེམས་ཅན་ཐམས་ཅད་རང་གི་རྣམས་ཀྱང་ཚོགས་སྐྱོང་བར་སྣང་སྟེ། བླ་མ་རིན་པོ་ཆེ་ལ་ངའི་མཁན་པོས། སྒོམ་ཆེན་པའི་བསྟན་པ་ནམ་ནུབ་པར་འགྱུར་ཞུས་པས། བླ་མ་རྟོགས་པ་མེད་པ་གཅིག་གིས། སློབ་མ་ཁྲིད་པ་དེའི་དུས་སུ་བསྟན་པ་ནུབ་པར་འགྱུར་གསུངས་པ་ལྟ་བུ་ཡིན་ཏེ། ཕན་པ་མེད་པའི་མི་རྣམས་ཀྱང༌། །འབད་པ་མེད་པར་འགྱུར་ན་ཀོ །ཕན་དང་བདེ་བའི་འབྱུང་གནས་དཔལ། །ཅི་ཡི་ཕྱིར་ན་བཏང་སྙོམས་མཛད། །སྙིང་པོ་མེད་པའི་སྦུན་པ་ལ། །རྟོག་གེ་བ་རྣམས་རྡུང་བྱེད་པ། །མཁས་པ་ཆེན་པོ་ལོ་ཙཱ་བས། །དབུ་མའི་ཕུང་པོས་བསླུས་ཞེས་གསུངས། །ཐུབ་པའི་བསྟན་པ་རིན་པོ་ཆེ། །ཟབ་ཞི་སྤྲོས་བྲལ་འོད་གསལ་བ། །འདུས་བྱས་མ་ཡིན་སྙིང་པོའི་དོན། །འཆི་མེད་བདུད་རྩི་དམ་པ་ཡིས། །སེམས་ཅན་ཐམས་ཅད་གསོ་བར་ཞུ། །ཤེས་བྱའི་བབས་ལ་མི་གནས་པ། །རང་སེམས་སྟོང་ཉིད་བྱང་ཆུབ་སེམས། །བླ་མེད་ཐེག་པ་རབ་སྤངས་ནས། །གྲངས་མེད་གསུམ་གྱི་ཕ་རོལ་ཏུ། །རྫོགས་པའི་སངས་རྒྱས་འོང་ངོ་ཞེས། །ཁ་གཡོས་རྐྱང་པས་དུས་འདས་ན། །བྱང་ཆུབ་ནམ་མཁའི་མཚན་ཉིད་དེ། །རྟོག་པ་ཐམས་ཅད་སྤངས་ཕྱིར་རོ། །བཅོམ་ལྡན་འདས་ཀྱིས་གསུངས་པ་ཡི། །སེམས་ཉིད་ལྷུན་གྲུབ་བྱང་ཆུབ་དེ། །ཕུན་སུམ་ཚོགས་པའི་དགེ་འདུན་ལ། །ཅི་ཡི་ཕྱིར་ན་ངོ་མི་སྤྲོད། །ཆགས་སྡང་རྨོངས་གསུམ་དཀྱིལ་འཁོར་དུ། །ངོ་ཚ་མེད་པའི་ཁྱོ་ག་དང༌། །སྒོམ་མ་ངོ་ཚ་མེད་པ་རྣམས། །ཤ་ཆང་སྒོག་པའི་ཚོགས་འཁོར་ལ། །དམ་ཆོས་སྙིང་པོ་ཡིན་ཟེར་ནས། །ངན་འགྲོ་ལོག་པར་ལྟུང་བྱེད་པའི། །མི་ཡང་པ་པོར་རློམས་བྱེད་ན། །མཁས་དང་བཙུན་པ་བསྒྲུབ་པ་དང༌། །དད་དང་གུས་དང་དམ་ཚིག་ལྡན། །ཟང་ཟིང་ལུས་དང་སྲོག་ལ་ཡང༌། །མི་ལྟ་ཅི་གསུངས་བྱེད་པ་ཡི། །ཕུན་སུམ་ཚོགས་པའི་དགེ་འདུན་རྣམས། །དུས་གསུམ་རྒྱལ་བའི་བསྟན་པ་བསྲུང༌། །སངས་རྒྱས་རྣམས་ཀྱི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོ་འཛིན། །རྒྱལ་བའི་སྲས་རྣམས་ཅི་ཡི་ཕྱིར། །བཏང་སྙོམས་ཡལ་བར་འཇོག་པར་བྱེད། །མཐོང་དང་ཐོས་དང་དྲན་པས་ཀྱང༌། །འདོད་ཆགས་ཞེ་སྡང་གཏི་མུག་བསྐྱེད། །མི་བཟད་འཁོར་བའི་རྦ་ཀློང་དུ། །སྡུག་བསྔལ་བསྐྱེད་པའི་གྲོགས་རྣམས་ལ། །མི་གཙང་སྲེད་པའི་ཁྱི་བཞིན་དུ། །སེམས་ཅན་ཐམས་ཅད་གནས་གྱུར་ན། །མཐོང་བ་དང་ནི་ཐོས་པ་དང༌། །རེག་པ་དང་ནི་དྲན་པས་ཀྱང༌། །སྐྱོན་དག་ཡོན་ཏན་རྫོགས་བྱེད་པ། །ཕུན་སུམ་ཚོགས་པའི་དགེ་འདུན་རྣམས། །མི་སྤང་ཅིས་ཀྱང་སྐྱོང་བར་ཞུ། །འདི་དག་ཐམས་ཅད་གཞན་དོན་ཡིན། །རང་དོན་རྫོགས་པའི་བྱང་ཆུབ་ནི། །དབེན་པའི་གནས་སུ་བསྒྲུབ་སྙམ་ན། །འདས་དང་མ་བྱོན་ད་ལྟར་གྱི། །ཐུབ་པ་སྲས་དང་བཅས་རྣམས་ཀྱིས། །འགྲོ་འཆག་ཉལ་འདུག་ཐམས་ཅད་དུ། །སེམས་ཅནའི་བར་ཆད་བདུད། །ཆགས་སྡང་རྨོངས་གསུམ་རྒྱུ་རྐྱེན་རྣམས། །ཧཱུྃ་ཕཊ་ཕེཾ་གྱི་འབྲུག་སྒྲ་ཡིས། །དཔོང་སར་གནས་པའི་ཁྭ་བཞིན་དུ། །དལ་བུས་གསང་ནས་བསྒྲུབ་པར་བྱ། །དུས་དང་རྣམ་པ་ཐམས་ཅད་དུ། །ཡུན་རིང་དར་དྲག་ལྡན་པར་བྱ། །དགེ་འདུན་རྒྱལ་བ་ཇི་བཞིན་དུ། །ལོ་རེ་བཞིན་དུ་བརྗེ་བ་འམ། །བཟང་བ་ལེགས་པར་རྟོགས་པ་ཡི། །བརྟུལ་ཞུགས་ཐབས་ལ་མ་གནས་ན། །བཅུ་དྲུག་པོ་ལ་ཡིད་མི་བརྟན། །མེད་ཀྱང་ཀུ་རེ་བྱས་པ་ལགས། །ལེགས་པར་བརྟགས་ནས་བྱེད་པ་འདི། །དུས་གསུམ་རྒྱལ་བ་ཐམས་ཅད་ཀྱི། །ཐབས་ལ་མཁས་པའི་གསང་ཚིག་ཅེས། །ཐུབ་པ་བཅོམ་ལྡན་འདས་ཀྱིས་གསུངས། །ཚོགས་པ་ཅིས་ཀྱང་བསྐྱང་བར་ཞུ། །ཞུ་དོན་གསོལ་བའི་ཡི་གེ་འདི། །རྒྱ་གར་ཡུལ་དུ་མི་བཞུངས་རྒྱས་འབྱུང་བར་འགྱུར། །ཕུན་སུམ་ཚོགས་པའི་དུས་ཚོད་འདིར། །དགེ་འདུན་ཚོགས་ཀྱི་དཀྱིལ་འཁོར་བསྐྱང༌། །གཞན་བསྐུལ་རིན་ཆེན་འབར་བ་རིན་པོ་ཆེ་སྒམ་པོར་གདུགས་ཕུལ་དུས་སུ་མཛད་པ་རྫོགས་སོ།།

།། 

༡༧༨༽ ༄། །གཉིས་མེད་གཅིག་ཏུ་གྱུར་པའི་རྣམ་ཐར་ལྷ་པ་མོན་སྒོམ་གྱི་སློབ་མར་སྤྲིངས་པ།། སངས་རྒྱས་ཉིད་ལས་གཞན་པ་ཡི། །གང་ཟག་ལོག་ཤེས་དྲི་མ་ཡིས། །ཉེས་ཚོགས་སྦྱོང་བར་མི་ནུས་པས། །སྟོང་པ་ཉིད་ལ་གསོལ་བ་འདེབས། །སངས་རྒྱས་མྱ་ངན་ཡོང་མི་འདའ། །ཆོས་ཀྱང་ནུབ་པར་མི་འགྱུར་ཞིང༌། །དགེ་འདུན་རྒྱུན་ཆད་མེད་པ་ཞེས། །ཉིད་ཀྱིས་གསུངས་ཤིང་དམ་བཅས་པས། །བདག་ཅག་རྗེས་ཞུགས་ཐམས་ཅད་ལ། །ཐུགས་རྗེས་བརྩེ་བར་ཉེར་དགོངས་ལ། །ཉེས་པའི་སྐྱོན་རྣམས་དག་པ་དང༌། །བསླབ་པ་མཆོག་ལ་གུས་པ་དང༌། །ཤེས་རབ་རྣམ་གསུམ་སྐྱེ་བ་དང༌། །ཞི་གནས་ལྷག་མཐོང་འབྲེལ་བ་དང༌། །རང་བྱུང་ཕྱག་རྒྱ་ཆེན་པོ་ཡིས། །སྐྱོན་དག་ཡོན་ཏན་རྫོགས་མཛད་གསོལ། །ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །རྡོ་རྗེ་འཆང་ནས་ང་ཡིག་ཏུ་གྱུར་པའི་ཚུལ། །གོང་མའི་གསུང་གི་གདམས་ངག་ལ། །ཉམས་སུ་བླངས་པས་གཉིས་མེད་པ། །སྐྱེས་ཆེན་ཁྱེད་ལ་རྗེས་ཡི་རང༌། །ཁྱེད་ཀྱི་ཐུགས་དགོངས་དེ་ཚོ་དང༌། །བདག་ཀྱང་གཉིས་སུ་མེད་པར་གནས། །ཇི་ལྟར་ཆུ་ལ་ཆུ་བཞག་དང༌། །ཇི་ལྟར་མར་ལ་མར་བཞག་དང༌། །གཉིས་མེད་ཡེ་ཤེས་གཅིག་པ་ལགས། །འོན་ཀྱང་བདག་གི་བརྟུལ་ཞུགས་ནི། །སྣང་སེམས་གཉིས་མེད་གཅིག་གྱུར་པས། །དམིགས་པ་མེད་པའི་སྙིང་རྗེ་ཡིས། །མཁའ་མཉམ་སེམས་ཅན་ཐམས་ཅད་དྲན། །འཁོར་གསུམ་ཡོངས་སུ་དག་པ་ཡིས། །ཕ་རོལ་ཕྱིན་དྲུག་བསྡུ་དངོས་བཞི། །བསྐྱེད་རྫོགས་གཉིས་དང་ཕྱག་རྒྱ་ཆེས། །འགྲོ་བ་སྨིན་པར་བྱེད་པ་ཡི། །སེམས་བསྐྱེད་བསྔོ་བའི་བརྟུལ་ཞུགས་བཟུང༌། །སྲེད་ཅན་བདག་གི་རྣམ་ཐར་འདི། །སྐྱེས་ཆེན་ཁྱེད་ལ་ཞུ་བ་ལགས། །ལྷ་པ་མོན་སྒོམ་གྱི་སློམ་མ་ལ་སྤྲིངས་པའོ།། །། ༡༧༩༽ ༄། །རྒྱ་གར་དུ་གར་ལོག་དམག་གིས་གནོད་འཚེ་བྱེད་སྐབས་གསུངས་པའི་མགུར།། སྣང་སྲིད་འདི་དག་ཆོས་ཀྱི་སྐུ་ཡིན་ཏེ། །ཡོན་ཏན་ཕྲིན་ལས་དག་དང་ལྷན་ཅིག་ཅེས། །ཐུབ་མགོན་བླ་མ་རྣམས་ཀྱིས་གསུངས་པ་ལས། །བདག་ཅག་འདི་ལྟར་ཕོངས་ཤིང་སྡུག་པ་དང༌། །གནོད་པ་བྱེ་བ་མང་པོས་གཙེས་པ་འདི། །ཨེ་མ་ཇི་ལྟར་བྱ་ཞེས་བསམ་པར་རིགས། །ལོག་ལྟ་མ་རིག་མུན་པས་སྒྲིབས་པའི་ཡིད། །བདག་ཏུ་ལྟ་ལས་ངེས་པར་བྱུང་གྱུར་པས། །ནམ་མཁའི་པVོ་རྨི་ལམ་བུང་བས་འཇིབས། །སྒྲིབ་གསུམ་རི་བོས་བསྒྲིབས་པར་གྱུར་པ་ལ། །སངས་རྒྱས་སྐུ་གསུམ་སྣང་བར་ག་ལ་འགྱུར། །སངས་རྒྱས་བསྟན་པ་ནུབ་པར་མི་འགྱུར་ཞིང༌། །རྟག་ཅིང་བདེ་བ་མི་འགྱུར་གནས་ཡིན་ཞེས། །བླ་མ་སངས་རྒྱས་རྣམས་ཀྱིས་གསུངས་ན་ཡང༌། །དེང་སང་དུས་སུ་འཇིགས་པ་ཆེན་པོ་བྱུང༌། །གདུག་པའི་སྐྱེ་བོ་སྟོབས་འཕེལ་བཟློག་ཏུ་མེད། །བསླབ་གསུམ་མེ་ཏོག་ཕྲེང་བ་རྙིད་པར་གྱུར། །ཤེས་རབ་རྣམ་གསུམ་བསྐྱེད་པའི་སྐྱེ་བོ་དཀོན། །བདག་འདྲ་རྨོངས་པ་འཇིག་རྟེན་ཆོས་ཀྱིས་ཁྱེར། །རྣལ་འབྱོར་མིང་ཅན་འདོད་ཡོན་ཆང་གིས་མྱོས། །ཀྱེ་མ་ཀྱེ་ཧུད་བསྟན་པ་གང་ན་ཡོད། །རྒྱལ་བའི་བསྟན་པ་སྲིད་མཚོ་སྒྲོལ་བའི་གྲུ། །འདོད་ཡོན་ཆུ་སྲིན་གྲེ་བར་ཚུད་ན་ཀོ

།མྱ་ངན་འདས་པའི་སྐམ་སར་ནམ་ཞིག་ཕྱིན། །བརྩོན་འགྲུས་ཆེན་པོ་རྩོམས་ཤིག་རང་གི་བུ། །ཐུབ་པའི་དབང་པོ་སངས་རྒྱས་བཅོམ་ལྡན་གྱིས། །སེམས་ཅན་ཐམས་ཅད་ཉེ་བར་ཞི་བ་ཡིན། །སངས་རྒྱས་བྱང་ཆུབ་ཉིད་དང་མཉམ་པ་དང༌། །ཟག་པ་ཟད་པ་སྐྱེ་ཤི་སྤངས་པའི་ཕྱིར། །དགེ་འདུན་དཀོན་མཆོག་ནམ་ཡང་རྒྱུན་མི་ཆད། །གསུངས་པའི་དོན་འདི་ངེས་པ་བླ་ན་མེད། །དུས་གསུམ་རྒྱལ་བ་མ་ལུས་ཐམས་ཅད་ཀྱི། །གསུང་ལ་ཉམས་ལེན་སྙིང་པོར་མ་བྱས་ན། །བདག་ཅག་འཁོར་བ་པ་རྣམས་གང་གིས་སྒྲོལ། །ཆུ་བུར་རྡོལ་འདྲ་སྲོག་ལ་མ་ཆགས་པར། །རྒྱལ་བའི་གསུང་བཞིན་ཉམས་སུ་བླང་བར་བྱ། །རྒྱ་གར་དུ་གར་ལོག་གི་དམག་གིས་གནོད་པ་བྱས་ནས། པཎྜི་ཏ་ཤཱཀྱ་ཤྲཱི་བོད་དུ་བྱོན་པའི་དུས་སུ་གསུངས་སོ།། །། ༡༨༠༽ ༄། །ཐུགས་ཀྱི་སྲས་མཆོག་རི་ཁྲོད་དབང་ཕྱུག་ལ་གདམས་པའི་ཉམས་མགུར།། སྤང་བར་ནི། །ཐུབ་པ་ཆེན་པོས་གསུངས་པའི་ཕྱིར། །འཇིག་རྟེན་མགོན་པོའི་རྗེས་སུ་བསླབ། །གསང་སྔགས་གནད་ཀྱི་མན་ངག་རྣམས། །རང་གི་བུ་ལ་སྨིན་པར་བྱ། །བསམ་གྱིས་མི་ཁྱབ་རྒྱལ་བའི་གཏེར། །དཔག་ཏུ་མེད་པའི་དམ་ཆོས་རྣམས། །གདུང་རྒྱུད་འཛིན་པའི་སློབ་མ་ལ། །སྦ་བཅབ་མི་མཛད་གནང་བར་ཞུ། །ང་ལ་འོད་ཟེར་ཡང་ཡོད་དེ། །དེ་མིང་དོན་རབ་སྟོན་ཅེས་བྱ། །སྟོང་ཉིད་རབ་ཏུ་རྟོགས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་གདམས་ངག་ཡང་ཡོད་དེ། །འཇིག་རྟེན་མགོན་པོ་བླ་མ་ཡི། །སྐུ་གསུང་ཐུགས་ཀྱི་བརྡས་མཚོན་པ། །ཉམས་དང་རྟོགས་པ་ཞེས་བྱ་བ། །གཞན་རྒྱུད་སྨིན་པར་བྱེད་པ་ཡོད།། །། ༡༨༡༽ ༄། །བག་ཡོད་གསུམ་དང་ལྡན་པ་ཤིན་ཏུ་གཅེས་པར་བྱེད་དགོས་པ།། ཨོཾ་སྭསྟི། འཇིག་རྟེན་གསུམ་གྱི་མགོན་པོ་སྐྱོབ་པ་ཐུགས་རྗེ་ཅན། །ཆོས་ཀྱི་རྒྱལ་པོ་དཔལ་ལྡན་འགྲོ་མགོན་རིན་པོ་ཆེ། །སྐྱོབ་མཛད་བླ་མ་དེ་ཡི་ཞབས་ཀྱི་པVོ་ལ། །འགྲོ་བཅས་བདག་ཅག་ཀུན་གྱིས་རྟག་ཏུ་ཕྱག་འཚལ་ལོ། །ཇི་ལྟར་མ་ནི་བུ་ལ་རབ་ཏུ་བརྩེ་བ་ལྟར། །གྲིབ་མ་ཆུ་ཡི་ནང་དུ་འབབ་པ་ཇི་བཞིན་དང༌། །ཉི་མ་གསེར་དང་རིན་ཆེན་མེ་དང་བདུད་རྩི་བཞིན། །བླ་མ་རྣམས་དང་རྒྱལ་སྲས་རྗེ་བཙུན་མ་ཡིས་སྐྱོབ། །ལུས་ཅན་རྣམས་ལ་དགེ་བའི་བློ་གྲོས་གང་འབྱུང་བ། །གོང་མ་རྣམས་ལ་ཉེ་བའི་བྱིན་རླབས་མཐུ་ཡིན་ཏེ། །དད་གུས་བསོད་ནམས་བསག་ལ་བརྩོན་པར་གྱུར་པ་ལ། །ཕུན་སུམ་ཚོགས་པའི་དཔལ་གྱིས་ནམ་ཡང་སྟོངས་མི་འགྱུར། །ཐུབ་པའི་བསྟན་པ་ཇི་ལྟར་བསྐྱང་བའི་ཐབས། །འགྲོ་བའི་མགོན་པོ་བཅོམ་ལྡན་འདས་ཀྱིས་བསྔགས། །རྒྱལ་པོས་སྲས་ཀྱི་ཐུ་བོར་དབང་བསྐུར་ཞིང༌། །ནུ་བོ་ལ་སོགས་འཁོར་ནི་རིམ་བཞིན་བཀོད། །འཇིག་རྟེན་བློ་ཡིས་ཁྱོད་ལ་ཅི་བྱ་སྟེ། །ཕྱི་མི་ནང་མི་མཁས་པ་རྣམས་ཀྱིས་ཤེས། །བདུད་ཀྱི་ལས་ནི་ཤེས་ནས་བཟློག་པར་བྱ། །བག་ཡོད་གསུམ་དང་ལྡན་པ་ཤིན་ཏུ་གཅེས། །དཔའ་བོ་བདུད་བཞི་གྲིབ་རྣམས་དབང་དུ་བྱ། །རྗེ་བཙུན་མ་ཡི་བྱིན་རླབས་རྟག་ཏུ་བསྟེན།།

།། ༡༨༢༽ ༄། །ཏིང་འཛིན་རྫོགས་པའི་གདམས་ངག་ཨོཾ་གྱིས་ཡེ་ཤེས་ལས་རྫོགས།། དེ་ནས་བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་འདི་སྐད་ཅེས་བཀའ་བསྩལ་ཏོ། །ཕྱག་ན་རྡོ་རྗེ་རས་སམ་རྩིག་པ་ལ་སོགས་པ་ལ་གཟུགས་བརྙན་བསྒྲུབ་པ། དམིགས་པ་གང་གིས་གསང་སྔགས་འཆང་རྣམས་ཀྱི་ཡེ་ཤེས་རྫོགས་པར་འགྱུར་ཞིང༌། ཡེ་ཤེས་རྫོགས་པས་སངས་རྒྱས་ཉིད་བདེ་བླག་ཏུ་ཐོབ་པར་འགྱུར་ན། དངོས་གྲུབ་གཞན་ལྟ་སྨོས་ཀྱང་ཅི་དགོས་པའི་གསང་སྔགས་ཀྱི་ཏིང་ངེ་འཛིན། གསང་ཆེན་བཤད་པར་བྱས་ཉོན་ཅིག ཨོཾ་གྱིས་ཡེ་ཤེས་ལས་བསྒྲུབས་པ། །རྒྱལ་ཆེན་རྣམ་པར་སྣང་མཛད་དང༌། །སངས་རྒྱས་བྱང་ཆུབ་སེམས་རྣམས་དང༌། །རིགས་ཀྱི་ལྷ་མོ་ཡུམ་རྣམས་དང༌། །ཁྲོ་བོ་འཇིག་རྟེན་འདས་པ་དང༌། །འཇིག་རྟེན་པ་ཡི་ལྷ་རྣམས་ཀུན། །སྟོན་པས་རྒྱུད་ལས་གསུངས་པ་ལྟར། །བྲིས་ནས་བསྒོམ་ན་ཏིང་འཛིན་རྫོགས། །བདག་གི་བླ་མ་དམ་པ་ཡིས། །རབ་གནས་ཤིན་ཏུ་གཅེས་ཞེས་གསུངས། །རང་གི་རྣམ་པར་རྟོག་པ་ལ། །སྤྲུལ་སྐུ་བདག་ཉིད་ཆེན་པོ་རྣམས། །མཁྱེན་བརྩེ་སྒྲིབ་པ་མི་མངའ་བས། །བཞེངས་པའི་ལྷ་ས་ལ་སོགས་པ། །སྐུ་གསུང་ཐུགས་ཀྱི་རྟེན་རྣམས་ཀྱིས། །ཏིང་འཛིན་ཡོན་ཏན་བསྐྱེད་དམ་སྙམ། །སྟོན་པའི་གསུང་བཞིན་སྒྲུབ་པ་རྣམས། །སྟོན་པའི་གསུང་བཞིན་ནན་ཏན་བྱ། །དངོས་གྲུབ་འགྲུབ་པར་ཐེ་ཚོམ་མེད། །རྫོགས་སོ།། །། ༡༨༣༽ ༄། །དད་པ་རྣམ་པ་གསུམ་གྱི་གདམས་ངག་དད་པའི་དཔེ་བསྟན་པ།། ཨ་རེ་འདོད། ཨ་རེ་འདོད། ཉམས་ལེན་མེད་པའི་ཚིག་རྐྱང་ལ་སྭ་ཧཱ། །ཞེས་པ་ནི་དགེ་བཤེས་སྟག་སྟོན་གྱི་སྔགས་སོ། །དད་ཅན་ཡིན་ཕྱིར་ཆོས་ལ་བརྟེན། །ཤེས་རབ་ལྡན་ཕྱིར་ཡང་དག་རིག །འདི་གཉིས་གཙོ་བོ་ཤེས་རབ་སྟེ། །འདི་ཡི་སྔོན་འགྲོ་དད་པ་ཡིན། །སློབ་དཔོན་འཕགས་པ་ཉིད་ཀྱིས་གསུང༌། །རིན་པོ་ཆེ་ཡིས་བཀའ་བསྩལ་པ། །མངོན་པར་ཇི་ལྟར་གསུངས་པ་བཞིན། །དང་དང་འདོད་དང་ཡིད་ཆེས་པའི། །དད་པ་རྣམ་པ་གསུམ་ཡིན་ཏེ། །དང་པོ་དང་བའི་དད་པ་ནི། །བླ་མ་དཀོན་མཆོག་རྟེན་སོགས་ལ། །དང་བའི་དད་པ་སྐྱེ་བར་བཞེད། །དད་པ་འདི་ནི་མི་བརྟན་ཏེ། །ཆུ་ལ་རི་མོ་བྲིས་པ་འདྲ། །བླ་མ་དམ་པའི་ཞབས་དྲུང་དུ། །འབུལ་བ་བསྙེན་བཀུར་ཞབས་ཏོག་གིས། །མཉེས་པར་བྱེད་ཅིང་ངོ་མཚར་ཡང༌། །ཚིག་ངན་སུན་ཅིག་ཁམ་གང་གིས། །དེ་མ་ཐག་ཏུ་མེད་ནས་འགྲོ། །ཆུ་ལ་རི་མོ་འདི་རེ་མད། །འདོད་པའི་དད་པ་གང་ཞེ་ན། །མཚན་ཉིད་ལྡན་པའི་བླ་མ་ལས། །དཀོན་མཆོག་གསུམ་གྱི་ཡོན་ཏན་ཐོས། །དེ་ལ་འདོད་པའི་བློ་སྐྱེས་པས། །རྟག་ཏུ་ངུ་དང་ནོར་བཟང་བཞིན། །ལུས་དང་སྲོག་ལ་མི་བལྟ་དང་པོ་ཞེ་འདོད་མི་མངའ་བས། །དབུ་བསྙུང་ཞབས་བསྙུང་ཐུགས་མི་འགྲོ། །ང་ལ་དེ་ཟེར་ཞོག་ལ་ཐོངས། །གཏི་མུག་མུན་པས་ལྡོངས་པའི་ཕྱིར། །ཨ་བོ་གཅེས་སོ་ཤིན་ཏུ་བདེན། །དད་པ་འདི་ཡི་དཔེ་བསྟན་པ། །ས་ལ་རི་མོ་བྲིས་པ་འདྲ། །བཀའ་བསྩལ་གསུང་བ་འདི་རེ་མད། །བརྒྱ་ལ་གལ་ཏེ་བརྟུལ་ཞུགས་ཅན། །མཐོ་དམན་ཕྱོགས་བཅུ་གང་དུ་ཡང༌། །མི་བལྟ་བརྟུལ་ཞུགས་འཛིན་པ་དེས། །འདོད་པའི་དོན་ལ་རོ་མྱོང་བ། །ཁྱེད་ཀྱི་པ་ཕ་རྗེ་བཙུན་གྱི། །ཟླ་དགུ་ཐ་མའི་ཚིག་གི་དོན། །ཉམས་སུ་མྱོང་ན་མན་ངག་ཡིན། །ཤིན་ཏུ་ཟབ་པའི་གདམས་ངག་འདི། །རང་གི་བུ་ལ་མི་སྟོན་ན། །གཞན་ལ་ཕོད་པ་ག་ལ་སྲིད། །སྙིང་རྗེ་ཕུལ་བྱུང་བཅོམ་ལྡན་འདས། །ཤཱཀྱའི་རྒྱལ་པོ་ཆེན་པོ་ཡིས། །རང་གི་ཐུགས་སུ་ཆུད་པའི་ཆོས། །ཟབ་ཞི་སྤྲོས་བྲལ་འོད་གསལ་བ། །འདུས་མ་བྱས་པ་བདུད་རྩིའི་ཆོས། །སུ་ལ་བསྟན་ཀྱང་མི་ཕན་པས། །ནགས་ཀྱི་ནང་དུ་གནས་བྱ་ཞེས། །བཀའ་བསྩལ་གསུངས་པར་གྱུར་པ་འདི། །བདེན་དོན་ཐུགས་སུ་ཆུད་པ་ཡི། །བྱང་ཆུབ་སེམས་དཔའ་ཆེན་པོ་རྣམས། །ཡིད་ཆེས་འགྱུར་བ་མེད་པ་ཡི། །རྡོ་རྗེའ

༡༨༤༽ ༄། །དོན་གྱི་སྙིང་པོ་སེམས་ཉིད་དབྱེར་མེད་ཀྱི་གྲོས་འདེབས་ཀུན་ཏུ་བཟང་པོའི་དགྱེས་གར།། ཨོཾ་སྭསྟི། དུས་གསུམ་རྒྱལ་བ་མ་ལུས་འདུས་པའི་སྐུ། །མཉམ་མེད་བླ་མ་དམ་པ་རིན་ཆེན་དང༌། །བླ་མེད་དཀོན་མཆོག་གསུམ་དང་ཆོས་སྐྱོང་གིས། །བསྟན་པ་རྒྱས་ཤིང་བཀྲ་ཤིས་བདེ་ལེགས་ཤོག །སྐྱེས་ཆེན་གང་ཞིག་ཐུབ་པའི་བསྟན་པ་ལ། །བསླབ་གསུམ་དྲི་མེད་རིན་ཆེན་རྒྱལ་མཚན་འཛིན། །རྣམ་དག་ཚུལ་ཁྲིམས་དྲི་ངད་རབ་ལྡང་བས། །འཕགས་པའི་རིགས་ཅན་དམ་པའི་ཡིད་ཚིམ་བྱེད། །ཐུབ་པའི་བསྟན་ལ་ཁྱོད་ཀྱིས་བྱ་བ་བྱས། །བདེ་གཤེགས་གསུང་རབ་རབ་འབྱམས་རྒྱ་མཚོ་ལས། །ཉི་ཟླ་ལྟ་བུའི་ཤེས་རབ་རྩལ་མངའ་བས། །མི་ཤེས་མུན་པའི་ཚོགས་རྣམས་སེལ་མཛད་པ། །མཁས་པ་ཆེན་པོ་ཁྱོད་ནི་ལྷང་ངེར་མཛེས། །རྒྱུད་དང་འགྲེལ་པ་མན་ངག་ཇི་བཞིན་དོན། །རྡོ་རྗེ་འཆང་གི་དགོངས་པ་རྒྱ་མཚོ་རྣམས། །ཐུགས་སུ་ཆུད་ཅིང་འགྲོ་བ་སྨིན་མཛད་པ། །མཉམ་མེད་བླ་མ་ཁྱོད་ནི་གསང་སྔགས་བདག །སངས་རྒྱས་དངོས་ནས་དོན་བརྒྱུད་མ་ཆད་པ། །ཐུགས་ནས་ཐུགས་སུ་བརྒྱུད་པའི་གདམས་ངག་གིས། །རིན་ཆེན་གཏེར་ཁ་འབྱེད་ཅིང་རྣམ་གྲོལ་བས། །ཁྱེད་ཀྱིས་འགྲོ་བ་དཔག་མེད་སྨིན་པར་མཛད། །བྱང་ཆུབ་སེམས་གཉིས་དྲི་མ་མེད་པའི་སྐུ། །ནམ་མཁའ་ལྟར་ཡངས་དབྱེ་བ་མེད་པ་ཡིས། །འགྲོ་རྣམས་སྨིན་ཅིང་དུས་གསུམ་རྒྱལ་བའི་ཚོགས། །བླ་མར་བཅས་པ་བླ་མེད་མཆོད་པས་མཆོད། །སྐྱེས་ཆེན་ཁྱེད་ཀྱི་ཐུགས་དང་དུས་གསུམ་གྱི། །བླ་མ་བདེ་གཤེགས་རྣམས་ཀྱི་ཐུགས་ཡིད་གཅིག །བདག་ཉིད་སྨིན་ཅིང་གཞན་རྣམས་གྲོལ་མཛད་པ། །བླ་མ་སངས་རྒྱས་རྣམས་དང་འབྲལ་མེད་དོ། །རྒྱལ་བ་རྣམས་ཀྱིས་ཡུལ་དང་ཡུལ་ཅན་རྣམས། །མ་གཟིགས་མི་གཟིགས་གཟིགས་པར་མི་འགྱུར་བཞིན། །ཁྱེད་ཀྱིས་བཟང་ངན་ཕྱོགས་རིས་གཟིགས་མིན་ཏེ། །ཀུན་ཏུ་བཟང་པོ་དགྱེས་པའི་གར་མཛད་ལགས། །རྒྱལ་བ་རྣམས་དང་དེ་སྲས་ཆེན་པོ་རྣམས། །རི་ཡི་རྒྱལ་པོ་རབ་མཛེས་ངོས་ཡངས་པར། །གདུལ་བྱ་པVོ་རྒྱས་པའི་ནགས་ཚལ་དུ། །མི་ཡི་སེང་གེ་དཔའ་བོ་རོལ་ཅིང་བརྗིད། །དབང་ཕྱུག་འཁོར་ལོས་བསྒྱུར་བའི་མངའ་བདག་ནི། །མཚན་ལྡན་སྲས་ཀྱི་རྒྱལ་ས་འཛིན་པ་ལ། །དགྱེས་པར་འགྱུར་གྱི་པV་ཧསྟས་མིན། །གླང་ཆེན་ན་གྱིས་ལེགས་པར་གཟིགས་པར་ཞུ། །ས་སྟེང་འཛམ་བུ་གླིང་འདིར་འཇིགས་ཆེན་བྱུང༌། །བསྟན་པའི་དགྲར་གྱུར་གར་ལོག་སྟོབས་འཕེལ་བས། །མ་ག་Z་སོགས་རྒྱ་གར་ཤར་ཕྱོགས་བཅོམ། །ཕྱི་ནང་གཉིས་ཀྱི་རྟེན་རྣམས་མེད་པར་བྱས། །བོད་ལ་འོང་བར་བརྩམས་ཤིང་དོགས་པས་འཇིགས། །རྒྱ་ནག་ཁྱི་ཐན་ཇི་ལྟར་ཡོད་པ་དང༌། །ཆོས་ཀྱི་རྒྱལ་པོ་མི་ཉག་འདུག་ལུགས་རྣམས། །དཔའ་བོ་ཁྱོད་ཀྱིས་ཐུགས་སུ་ཆུད་པར་བས། །དབུས་གཙང་གཉིས་ཀྱང་སྡེ་ཡི་འཁྲུགས་པ་བདོ། །ཕན་པར་འདོད་པའི་ལྗོན་ཤིང་རྩ་ནས་འགྱེལ། །དོན་གྱི་སྙིང་པོ་སེམས་གཉིས་དབྱེར་མེད་པས། །འགྲོ་བ་སྨིན་པའི་དུས་ལ་དེང་སང་བབས། །ལུང་དང་རིགས་པ་མན་ངག་རྒྱ་མཚོའི་ཚོགས། །རིག་པའི་གནས་ལྔ་མཁྱེན་པ་རྒྱ་མཚོ་ཡིས། །ཚེ་ཐུང་ཡུད་ཙམ་དུས་འདིར་ལོང་མེད་དེ། །ངང་པས་ཆུ་ལས་འོ་མ་ལེན་པ་ལྟར། །དང་པོ་ཁོ་ནར་དོན་ཆེན་སྒྲུབ་བོ་ཞེས། །མཉམ་མེད་འཇིག་རྟེན་མགོན་པོས་དེ་སྐད་གསུངས། །ལོ་བརྒྱ་ཉི་ཤུ་ལོན་པའི་རྒན་པོ་བདག

།ཁྱེད་རྣམས་ཀུན་གྱིས་བརྟེན་ཅིང་འགྲོ་བ་འདི། །སྟོབས་ལྡན་སྐྱེས་བུ་ལྟ་བུར་སྣང་ན་ཡང༌། །དྲན་པ་ཤེས་བཞིན་ལྡན་པའི་ཡིད་མི་བརྟན། །མ་གཡེལ་མ་གཡེལ་དེང་སང་དུས་ལ་བབས། །བསྟན་པའི་ཁུར་ཆེན་སྣོམས་ཤིག་གླང་པོ་ཆེ། །གདུལ་བྱ་རྒྱ་མཚོ་སྐྱོངས་ཤིག་ཆོས་ཀྱི་རྗེ། །ཉམ་ང་བག་ཚ་མེད་པའི་སེང་གེ་བཞིན། །ལྷུན་པོ་རི་དབང་ལྟ་བུ་ཁྱོད་མཛེས་སོ། །ཡོན་ཏན་རྒྱ་མཚོའི་བདག་པོ་ཀླུ་དབང་བཞིན། །ཁྱེད་ཉིད་ཀུན་གྱི་ཚད་མར་གྱུར་ན་ཡང༌། །བླ་མར་གྱུར་པས་བརྩེ་ཞིང་གདུང་བ་ཡིས། །ཡིད་ལ་ཚུགས་པ་མེད་པར་འདུག་ལུགས་བརྗོད། །ནོངས་པར་གྱུར་ན་མཁས་རྣམས་བཟོད་པར་གསོལ།། །། ༡༨༥༽ ༄། །ངོ་མཚར་བའི་དམིགས་པ་གཉིས་པོས་སློབ་མ་སྐྱོང་བ་ཟུང་འཇུག་ཉེས་སེལ།། ཨོཾ་སྭསྟི། འཇིག་རྟེན་གསུམ་གྱི་གཉེན་གཅིག་པུ། །ཐོས་བསམ་སྒོམ་པའི་ཤེས་རབ་ཀྱི། །ཉམས་དང་རྟོགས་པ་མངོན་གྱུར་པས། །བསླུ་བ་མེད་པའི་དམ་ཆོས་ཀྱིས། །སྐལ་ལྡན་སྨིན་པའི་ཐབས་མཁས་པས། །བུ་ལ་གདམས་པ་དམ་པའི་ཆོས། །ཆོས་ཅན་བསམ་པའི་རང་གཟུགས་དང༌། །ཆོས་ཉིད་མི་བསམ་རང་གཟུགས་གཉིས། །བུ་ཡིས་ཐུགས་སུ་ཆུད་མོད་ཀྱང༌། །འདུས་བྱས་མི་རྟག་གཡོ་བ་ཡི། །རྣམ་པར་རྟོག་པ་ཡིད་མི་བརྟན། །རྣམ་པར་རྟོག་པའི་རྒྱུ་འབྲས་འདི། །ཆུ་ཡི་ཆུ་བུར་ཇི་བཞིན་དུ། །སྐད་ཅིག་སྐྱེ་ཞིང་སྐད་ཅིག་འཇིག །རྒྱུ་འབྲས་བསླུ་བ་མེད་པའི་ཚུལ། །མི་རྟག་སྐད་ཅིག་ཉིད་དུ་གཟིགས། །ལྷུན་གྱིས་གྲུབ་ཅིང་འདུས་མ་བྱས། །འགྱུར་མེད་དོན་ལ་མི་འབྲལ་མཛོད། །འདུལ་བར་བྱ་བའི་སློབ་མ་ལ། །དམིགས་པ་གཉིས་པོ་ངོ་མཚར་ཆེ། །འཁྲུལ་པ་མེད་པ་ཡིན་མོད་ཀྱང༌། །ཕྱག་རྒྱ་ཆེན་པོ་ཁྲིད་མཛོད་ལ། །དམིགས་པ་མེད་པ་སྐྱོང་དུ་ཆུག །དམིགས་པ་བྱུང་ན་གཉིས་པོ་བྱ། །ཟུང་འཇུག་གནད་འདིས་ཉེས་ཀུན་སེལ། །ཁྱོད་ཀྱི་བྱམས་དང་སྙིང་རྗེ་ལ། །འཛིན་པའི་མདུད་པ་བསྡམས་པ་ཡིས། །དགའ་དང་མི་དགའ་སྐྱེས་གྱུར་ན། །ཆགས་དང་སྡང་བའི་དུག་ཆེན་པོ། །དེ་ལས་གཞན་ན་མེད་པ་དགོངས། །གཞན་ཕན་ཞེན་མེད་སྙིང་རྗེ་ཞེས། །དཔའ་བོ་བདུད་ལས་རྒྱལ་བས་གསུངས། །ཁྱོད་ཀྱིས་དེ་ལྟར་ཉམས་ལེན་མཛོད།།

།། ༡༨༦༽ ༄། །བསྡུས་དོན་ཚིག་བཞིའི་ཉམས་ལེན་རྗེ་བཙུན་རས་པ་ལ་སྤྲིངས་པ།། ནི་ཐོབ། དེ་བཞིན་གཤེགས་པའི་བསྟན་པ་རིན་པོ་ཆེ་དར་ཞིང་རྒྱས་པའི་གནས། ཡུལ་དབུས་ཀྱི་སྙིང་པོར་ནི་སྐུ་འཁྲུངས། ཐུབ་པའི་བསྟན་པ་རིན་པོ་ཆེ་ལ་ཚུལ་ཁྲིམས་ཀྱི་དྲི་ངད་ཀྱིས། བསྟན་པ་རིན་པོ་ཆེའི་སྒོར་ཞུགས་པ་དང༌། སྐྱེས་བུ་དམ་པ་རྣམས་ཀྱི་ཐུགས་ཡིད་ནི་ཚིམ་པར་མཛད། ཐུབ་པའི་བཀའ་ལ་ཤེས་རབ་ཀྱི་སྣང་བ་རྒྱས་པས། ཞུང་ལམ་དམ་ཆོས་རིན་པོ་ཆེ། །ཐོག་མ་བར་དང་མཐར་དགེ་བ། །ལྷག་པ་ཚུལ་ཁྲིམས་བསླབ་པ་འདིས། །རང་རྒྱུད་སྨིན་ཅིང་གཞན་རྒྱུད་གྲོལ། །ཆོས་ཀྱི་རྒྱལ་པོ་བླ་མ་དེ། །འདོད་ཡོན་ཆང་གི་རོས་བཟི་ནས། །མཁས་བཙུན་ཐམས་ཅད་ཁྱད་དུ་གསོད། །བསླབ་བསྲུང་ཚུལ་ཁྲིམས་ལྷོད་པར་སོང༌། །འབྲས་བུ་ཆོས་བརྒྱད་དོན་དུ་གཉེར། །རང་ལ་རེ་བའི་གཉེན་བཤེས་དང༌། །རེ་བ་ཆེན་པོའི་ཆོས་ཀྱི་རྗེ། །བསྟན་པའི་ཁུར་སྣོམས་བླ་མ་རྣམས། །ཡིད་ཤི་རེ་ཐག་མ་ཆད་པར། །མཉེས་པར་མཛད་པའི་བརྟུལ་ཞུགས་ཀྱིས། །ཁྱེད་ཀྱིས་ལྷག་པ་ཚུལ་ཁྲིམས་ལ། །གཅེས་སྤྲས་མཛད་ཅེས་བདག་གིས་ཐོས། །དུས་གསུམ་སངས་རྒྱས་ཐམས་ཅད་དང༌། །བླ་མ་རྣམས་དང་འབྲལ་མེད་པ། །ཕ་བུ་གཉིས་ཀྱི་བསམ་པ་འདིས། །གཉིས་མེད་གཅིག་ཏུ་གྱུར་པ་ཡིས། །འབྲལ་བ་མེད་པར་ཐུགས་ལ་ཞོག །ཡང་གཅིག་ཁྱེད་ལ་ཞུ་ལགས་ན། །དུས་གསུམ་སངས་རྒྱས་ཐམས་ཅད་ཀུན། །བྱང་ཆུབ་སེམས་འདི་ཡོད་ན་འབྱུང༌། །མེད་ན་མི་འབྱུང་རྒྱུ་འབྲས་པས། །ནམ་མཁའ་མཉམ་པའི་སེམས་ཅན་རྣམས། །བདེ་ལྡན་སྡུག་བསྔལ་བྲལ་བ་དང༌། །རྫོགས་པའི་སངས་རྒྱས་ཐོབ་འདོད་པས། །བླ་མེད་རིན་ཆེན་སེམས་འདི་ལས། །རང་ལ་ལྟོས་ཁྲིས་མེད་པ་ཡིས། །བརྟུལ་ཞུགས་ཆེན་པོའི་གོ་བགོས་ནས། །བསྡུ་བ་རྣམ་བཞིས་འགྲོ་དོན་མཛད། །བརྒྱ་ལ་གལ་ཏེ་རྒྱལ་བའི་སྲས། །ཆེན་པོ་མང་པོས་བླ་མར་བཀུར། །རྒྱ་མཚོ་ལྟ་བུའི་དགེ་འདུན་གྱིས། །མཚར་སྙན་ཚིག་གིས་བསྟོད་པ་རྩོམ། །ཡུལ་རིས་རྒྱལ་ཁམས་ཐམས་ཅད་ཀྱིས། །རྙེད་བཀུར་ཆར་བམ་བཅས་པའི། །བྱང་ཆུབ་སེམས་ཀྱང་གཞན་ཉིད་ན། །བླ་མ་དུས་གསུམ་བདེ་གཤེགས་དང༌། །ཆོས་སྐྱོང་དཔའ་བོ་མཁའ་འགྲོ་དང༌། །རང་ལ་རེ་ཞིང་ལྟོས་ཚད་རྣམས། །སུན་ཕྱུང་སྒྱིད་ལུག་མི་བསྐྱེད་པར། །ཐུགས་དམ་ཏིང་འཛིན་རྒྱལ་པོ་དང༌། །རང་རྒྱུད་ཞུ་གཏུག་མཛད་ནས་ཀྱང༌། །རང་གི་སྲོག་དང་བསྡོས་ནས་ཀྱང༌། །ཐུབ་པའི་བསྟན་པ་འཛིན་པ་འདི། །དུས་གསུམ་རྒྱལ་བ་མཉེས་པར་བྱས། །ཡབ་སྲས་གཉིས་མེད་གཅིག་པ་ཡིན། །རྡོ་རྗེ་འཆང་གི་དགོངས་པ་མཆོག

།བླ་མེད་གསང་སྔགས་ཐེག་པ་ལ། །རྡོ་རྗེ་འཆང་ཆེན་བཅོམ་ལྡན་འདས། །འགྲན་གྱིས་ཟླ་མེད་རིན་པོ་ཆེ། །དཔལ་ལྡན་ཕག་མོ་གྲུ་པ་ཡིས། །དུས་ངན་དུས་ཀྱི་སྙིགས་མ་འདིར། །གསང་སྔགས་ལོག་པར་ད་པ་ཡིས། །ཉོན་མོངས་དྲག་པོ་དུག་འཕེལ་བས། །རྡོ་རྗེ་དམྱལ་བར་འགྲོ་བ་ལ། །ཐུགས་རྗེ་ཆེན་པོས་མ་བཟོད་ནས། །གསང་སྔགས་ཇི་ལྟར་ད་པའི་ཐབས། །སོ་སོར་ཐར་དང་བྱང་ཆུབ་སེམས། །རིག་འཛིན་སྔགས་ཀྱི་སྡོམ་པ་ལ། །བདེ་གཤེགས་བཀའ་ལས་འདས་པ་ཡི། །རྩ་བའི་ལྟུང་བ་སྤངས་པའི་གནད། །ཇི་ལྟར་སྒྱོགས་དང་འཁྲུལ་འཁོར་བཞིན། །རིན་ཆེན་ཚུལ་ཁྲིམས་གཅིག་པུ་ཡིས། །བྱང་ཆུབ་སེམས་དང་ཡི་དམ་ལྷ། །ཡོན་ཏན་ཐམས་ཅད་རབ་རྫོགས་པ། །མགོན་པོ་ཕག་མོ་གྲུ་པའི་གསུང༌། །རྩ་བའི་རྒྱུད་དང་ཕྱི་མ་དང༌། །ཕྱི་མའི་ཕྱི་མ་འགྲེལ་པ་དང༌། །བླ་མའི་ཐུགས་དགོངས་གཅིག་པ་འདི། །དཔའ་བོ་ཁྱོད་ཀྱིས་ཉམས་ལེན་མཛོད། །བརྒྱ་ལ་གལ་ཏེ་རྣལ་འབྱོར་པ། །སོ་སོར་ཐར་དང་བྱང་ཆུབ་སེམས། །བསྐྱེད་རྫོགས། །ཆོས་ཀྱི་རྒྱལ་པོ་རྗེ་བློན་དང༌། །སྣང་སྲིད་བྱིན་གྱིས་རློབ་མཛད་ཅིང༌། །བདེ་བ་ཆེན་པོར་བསྒྱུར་བྱེད་པ། །ཨེ་མ་ངོ་མཚར་རྨད་ཀྱི་ཆོས། །དེ་ལས་གཞན་པ་རིན་ཆེན་གསུང༌། །ཉོན་མོངས་གསུམ་གྱིས་བདག་བསྲེག་ན། །འོད་ཀྱིས་གཞན་རྣམས་མི་བསྲེག་པ། །འཇིག་རྟེན་མགོན་པོ་རིན་ཆེན་གྱི། །གསང་སྔགས་རྡོ་རྗེ་ཐེག་པའི་གནད། །ཐ་མལ་ལུས་ངག་ཡིད་གསུམ་དང༌། །ཉོན་མོངས་ཤ་ཆང་ཚོགས་འཁོར་རྣམས། །རིངས་པ་རིངས་པར་བསྲིངས་སྤངས་པ་ཡི། །བརྟུལ་ཞུགས་འདི་དང་མ་འབྲལ་དང༌། །རྡོ་རྗེ་འཆང་ཆེན་རིན་ཆེན་དང༌། །དུས་གསུམ་རྒྱལ་བ་ཐམས་ཅད་དང༌། །འབྲལ་མེད་གཅིག་ཏུ་འགྱུར་བ་ལ། །ང་དང་མི་འབྲལ་སྨོས་ཅི་དགོས། །བླ་མེད་འགྲོ་མགོན་ཆོས་ཀྱི་རྗེ། །ཤཱཀྱའི་རྒྱལ་པོ་བཅོམ་ལྡན་གྱིས། །ཚད་མེད་ཐུགས་རྗེ་ཆེན་པོ་ཡི། །སངས་རྒྱས་གཞན་གྱིས་སྤངས་པ་ཡི། །སྙིགས་མ་ལྔ་དང་ལྡན་པའི་ཞིང༌། །འཇིག་རྟེན་ཁམས་འདིར་སྐུ་འཁྲུངས་ནས། །ཐུབ་པའི་གདུལ་བྱ་བདག་ཅག་རྣམས། །ཚེ་འདིར་སངས་རྒྱས་ཐོབ་མཛད་པ། །བླ་མེད་རྡོ་རྗེ་ཐེག་པ་ཡི། །ཡང་སྙིང་ཕྱག་རྒྱ་ཆེན་པོ་ལ། །རྒྱལ་བ་སྲས་དང་བཅས་པ་ཡིས། །བསྟོད་པ་རྒྱ་མཚོའི་སྤྲིན་བསྡུས་ནས། །ཟབ་ཡངས་འབྲུག་གི་གསུང་གིས་བསྔགས། །གྲུབ་ཐོབ་རྣམས་དང་མཁས་པ་རྣམས། །ཐམས་ཅད་གོང་མའི་རྗེས་སུ་འབྲངས། །སྟོང་ཉིད་རྒྱ་མཚོ་ཆེན་པོ་ཡི། །ཀློང་དུ་འོ་མའི་ཐིགས་པ་ལྟར། །རྩ་བའི་གནད་ཀྱི་མན་ངག་སྟོར། །དུས་འདིར་བཅོམ་ལྡན་རྡོ་རྗེ་འཆང༌། །རྣལ་འབྱོར་དབང་ཕྱུག་ཏིDི་པ། །མཁས་པ་ཆེན་པོ་པཎྜི་ཏ། །དུས་གསུམ་རྒྱལ་བའི་མཛོད་འཛིན་ཅིང༌། །འཕགས་པ་ན་གརྫུ་ན་དང༌། །བཀའ་བཞི་བརྒྱུད་པའི་ཚུལ་འཛིན་པ། །རང་སེམས་རིག་པའི་རྡོ་རྗེ་ལ། །སྐད་ཅིག་གཅིག་གི་ཤེས་རབ་ཀྱིས། །སྐད་ཅིག་གཅིག་གིས་དོན་རྟོགས་པ། །བཅོམ་ལྡན་རྡོ་རྗེ་འཆང་ཆེན་གྱི། །མཁའ་འགྲོ་རྡོ་རྗེའི་གཟེབ་ཆེན་ལས། །སྐྱེ་འདིར་སངས་རྒྱས་མཆོག་ཉིད་དུ། །སེམས་བསྒོམས་པས་ནི་སངས་རྒྱ་འོ། །རིན་ཆེན་སེམས་ལས་ཕྱིར་གྱུར་པ། །སངས་རྒྱས་མེད་ཅིང་སེམས་ཅན་མེད། །ཐུབ་པ་ཆེན་པོས་གསུངས་པ་དེ། །ཚིག་གཅིག་གནད་ཀྱི་མན་ངག་གིས། །ནཱ་རོ་ཆེན་པོ་གྲོལ་བར་མཛད། །ནཱ་རོ་པཎ་ཆེན་ཉིད་ཀྱི་གྲོགས། །བྲམ་ཟེ་རིན་ཆེན་རྡོ་རྗེ་དང༌། །ཁ་ཆེ་དགོན་པ་བ་གཉིས་ཀྱིས། །ཏིDི་ཆེན་པོའི་ཞབས་ལ་གཏུགས། །རྗེས་སུ་གཟུང་བར་གསོལ་བ་བཏབ། །བདག་ཉིད་ཆེན་པོའི་ཞལ་སྔ་ནས། །ཨཱ4་དེ་བ་ཀླུ་སྒྲུབ་དང༌། །བཅོམ་ལྡན་འདས་དང་ང་གཏམ་བྱས། །ཆོས་ཉིད་བདེན་པ་ང་ཡིས་མཐོང༌། །ས་ར་ཧ་ནི་ཆེན་པོས་ཀྱང༌། །རྟོགས་པ་ང་ལ་འགྲན་དུ་མེད། །སྤྲུལ་པ་བྱེ་བ་ཕྲག་བརྒྱ་བྱུང༌། །མི་བརྗེད་གཟུངས་ཐོབ་ནཱ་རོ་པས། །བཅུ་གཉིས་བར་དུ་ང་མཉེས་བྱས། །ང་ཡི་རྟོགས་པ་ཁོ་ལ་ཡོད། །ཕྱི་རབས་སེམས་ཅན་དོན་གཉེར་རྣམས། །རྟོགས་པར་འདོད་ན་ཁོ་ལ་མཐུད། །ལུང་བསྟན་བཀའ་བསྩལ་གསུངས་པ་དང༌། །ཡང་ཅིག་རྡོ་རྗེ་འཆང་ཆེན་གྱིས། །གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་མཐའ་བསྟེན་པ་དང༌། །རང་གི་བསོད་ནམས་ལས་ཤེས་བྱ། །ནཱ་རོ་ཆེན་པོའི་རྗེས་འབྲངས་ནས། །མོས་གུས་རྒྱ་མཚོ་ཆེར་བསྙགས་ཏེ། །རྟོགས་པ་ནོར་བུ་རིན་པོ་ཆེ། །ཀླུ་དབང་གཙུག་ནས་ལེན་པ་ཡི། །ཇི་ལྟར་སྟོང་པའི་སྟོང་ལུགས་ཀྱིས། །ཕ་ཚ་ཕྱེ་སྒྱེའུ་བཀང་ནས་ཀྱང༌། །དྲེའུ་རྟའི་རྒྱབ་ཁལ་ལོངས་པར་བྱེད། །མང་པོ་གཅིག་ལ་བཤད་སྙམ་སྟེ། །ཇི་ལྟར་ཡིན་པ་ཤེས་པར་དཀའ། །སངས་རྒྱས་བརྒྱུད་པ་མ་ཆད་པ། །ནཱ་རོ་ཆེན་པོའི་བརྒྱུད་པ་འདི། །ཚིག་དོན་གཉིས་ལ་སྐྱོན་མེད་གྲགས། །ཚིག་གི་བརྒྱུད་པ་མང་ན་ཡང༌། །དོན་བརྒྱུད་མོས་གུས་ཅན་གྱིས་ཤེས། །ཐུགས་ནས་ཐུགས་སུ་བརྒྱུད་པ་ཡི། །ཐུགས་རྒྱུད་ནོར་བུ་རིན་ཆེན་འདིས། །སྐལ་ལྡན་རྒྱ་མཚོ་ལྟ་བུ་ཡི། །ཉམས་དང་རྟོགས་པ་གཉིས་མེད་པས། །དགེ་འདུན་སྨིན་ཅིང་གྲོལ་མཛད་ཞུ། །ཅི་ཞིག་ལྟར་རམ་རེ་ཤིག་ན། །མོས་གུས་ཅན་གྱི་སློབ་མ་ཡིས། །དམ་ཆོས་ཞུ་བའི་གནས་སྐབས་མེད། །འདོད་ཡོན་ཟང་ཟིང་སྣ་ཚོགས་དང༌། །རྒྱལ་པོ་ཡུལ་ཁམས་ཟས་ནོར་དང༌། །བྲེ་མོ་གསང་ཚིག་མན་ཆུང་དང༌། །རེས་འགའ་ཞང་ཞུང་བཤད་པ་སྐད། །རྒྱལ་བའི་ཡུམ་དུ་གསུངས་པ་ཡི། །བདུད་ཀྱི་ལས་ཚོགས་ཐམས་ཅད་ཀྱིས། །བློ་གཏད་སྙིང་བཞག་བྱས་པ་ཡི། །སློབ་མ་མགོ་སྐོར་བྱེད་པ་འདི། །ཨེ་མ་སྙིང་ཡང་མི་རྗེ་འམ། །ཁྱེད་ཀྱི་པ་ཕ་རྗེ་བཙུན་དེ། །དཀའ་ཐུབ་ཀྱིས་ནི་ལུས་གདུངས་ཏེ། །འགྲོ་བའི་དོན་གྱིས་བསམ་པ་གདུངས། །བརྟུལ་ཞུགས་ཀུན་གྱི་ཀུན་ནས་གདུངས། །ཐང་ཆད་འོ་རྒྱལ་གྱུར་ན་ཡང༌། །ཁྲིད་དང་དམ་ཆོས་ཞུ་བའི་ཚེ། །ཇ་སུན་ཕྱི་མ་མི་ལེན་ལྟར། །དུས་ལས་མི་འདའ་བརྟུལ་ཞུགས་ཀྱིས། །རྗེས་འཇུག་སློབ་མ་སྨིན་མཛད་ཞུ། །འདི་ན་འདི་དེ་འདི་ཉིད་ནི། །ཐུབ་པའི་བསྟན་པ་འཛིན་པ་ཡིན། །དུས་གསུམ་རྒྱལ་བ་མཉེས་པ་ཡིན། །གོང་མའི་ཐུགས་དགོངས་རྫོགས་པ་ཡིན། །དཀོན་མཆོག་གསུམ་གྱི་གདུང་རྒྱུད་ཀྱང༌། །མི་གཅོད་འཕེལ་བར་བྱེད་པ་ཡིན། །འདི་ལས་གཞན་པའི་ཞབས་ཏོག་མེད། །རྫས་དང་ནོར་གྱིས་དོ་ཡ་མིན། །ཉམས་རྟོགས་གཉིས་མེད་བསྒོམ་པ་ཡི། །སེང་གེ་རྒྱལ་པོ་ལྟ་བུ་ཡིས། །རི་ཁྲོད་གངས་ཁྲོད་འགེངས་པར་ཞུ། །རིན་པོ་ཆེ་ཡི་ཞལ་སྔ་ནས། །རིན་པོ་ཆེ་ཡི་སྐེ་རེག་གནས། །རྙེད་བཀུར་གྱི་ཝ་གཟན་ཟ་ཟ་ནས། །ཉམས་རྟོགས་གཉིས་མེད་ཀུན་མ་བརྗེད་དམ། །སྐྱེས་བུ་ཆེན་པོས་གསུངས་པས་ན། །ཁྱེད་ཀྱིས་སྐལ་ལྡན་སྨིན་མཛད་ཞུ། །ཐུབ་པའི་བསྟན་པ་རིན་པོ་ཆེ། །མ་ལུས་བསྡུས་དོན་ཚིག་བཞི་ལ། །ཉམས་ལེན་ངེས་ཤེས་གཞུང་ཤོར་ན། །བཤད་བཤུད་མན་ཆུང་རིག་བྱེད་ཀྱི། །རྐང་གྲངས་མཆིང་བུའི་ཕུང་པོར་ཡང༌། །ནོར་བུ་རིན་ཆེན་རེ་བ་མིན། །དབང་གི་རྒྱལ་པོ་འདི་བཞི་དང༌། །སྐད་ཅིག་ཙམ་ཡང་མི་འབྲལ་ཞུ། །འཕགས་པ་རྣམ་པར་གྲོལ་བ་དང༌། །བླ་མ་གྲུབ་ཐོབ་གོང་མ་ཡི། །གཤེགས་ཤུལ་རིན་ཆེན་ཚིག་བཞི་དང༌། །སྐྱེས་ཆེན་ཁྱེད་ལ་འབྲལ་བ་མེད། །མི་འབྲལ་ཆོས་ཀྱི་སྙིང་པོ་འདི། །སྐྱེས་བུ་དམ་པའི་ཐུགས་ལ་ཞོག

།འདི་བྲིས་དགེ་བའི་རྩ་བ་དེས། །ཐུབ་པའི་བསྟན་པ་རིན་པོ་ཆེ། །ལུང་དང་རྟོགས་པའི་བདག་ཉིད་ལ། །ཉམས་ལེན་སྙིང་པོར་བྱེད་པར་ཤོག །བརྒྱུད་པ་གོང་མ་གསོལ་བ་ཡི། །ན་བཟའ་རས་ཀྱི་ཕྱམ་རྩེ་འདི། །ཉིད་ཀྱི་སྐུ་ལ་མནམས་ནས་ཀྱང༌། །འགྲོ་བ་སེམས་ཅན་སྨིན་མཛད་གསོལ། །བདག་དང་འཁོར་འདས་ཐམས་ཅད་ཀྱིས་དུས་གསུམ་དུ་བསགས་པ་དང་ཡོད་པའི་དགེ་བའི་རྩ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག། །། 

༡༨༧༽ ༄། །ཚོགས་དྲུག་དག་བྱེད་རྟེན་འབྲེལ་བསྟན་པ་ཤེས་རབ་སྒྲོན་མེ།། ན་མོ་ར*་གུ་རུ། བཛྲ་རཱ་ཛ་Zརྨཱ་ཀ་ཡ་ནི། །བྱང་ཆུབ་སེམས་གཉིས་དབྱེར་མེད་བཅོམ་ལྡན་འདས། །ངོ་བོ་ཉིད་སྐུ་དྲུག་པ་རྡོ་རྗེ་འཆང༌། །མཉམ་མེད་བླ་མ་རིན་ཆེན་འགྲོ་བའི་མགོན། །ཡོན་ཏན་འབྱུང་གནས་དེ་ལ་གཙུག་གིས་འདུད། །བླ་མ་རིན་པོ་ཆེའི་ཞལ་སྔ་ནས། །ཐ་མའི་ཤེས་པ་སྙིང་གི་དབུས་སུ་སད། །ཚོགས་དྲུག་དག་ནས་བདེ་ཆེན་རྒྱུན་མི་འཆད། །བྱས་པ་ཐམས་ཅད་དོན་མེད་སྡུག་བསྔལ་རྒྱུ། །སྒོམ་དུ་མེད་པ་གཉུག་མའི་ངང་ལ་ཞོག །ཅེས་གསུངས་པ་འདི་ནི། ཆོས་ཀྱི་རྒྱལ་པོ་རིན་པོ་ཆེ་སྤྲུལ་པའི་སྐུ་རྩོད་པ་མེད་པར་གྲགས་པ་དེ་དང༌། སློབ་དཔོན་རྣལ་འབྱོར་གྱི་དབང་ཕྱུག་ཆེན་པོ་ཏོག་ཙེ་པའི་ཐུགས་ཀྱི་དགོངས་པ་ཕྱིན་ཅི་མ་ལོག་པའོ། །དེ་ལ་འདིར་རྣལ་འབྱོར་པ་འགའ་ཞིག་སྒྲུབ་པ་ཡུན་རིང་པོ་ཡང་བྱས། ཐ་མལ་ཤེས་པ་སྙིང་གི་དབུས་སུ་སད་པའི་མངོན་པར་རྟོགས་པ་ཡང་ཡོད། བླ་མ་དམ་པའི་ཞལ་སྔ་ནས་ཀྱང༌། ཁྱོད་ཀྱི་འདི་སྒོམ་གཤའ་མ་ཡིན་གསུང་བ་ལ། ཡོན་ཏན་ཡེ་མ་སྐྱེས། ཅིས་ལེན་པ་སྙམ་ན། ཚོགས་དྲུག་མ་དག་པ་གཅིག་པུས་ཡོན་ཏན་མ་སྐྱེས་པ་ཡིན་ཏེ། དེ་དག་བཀའ་དང་བསྟན་བཅོས་ཐམས་ཅད་དུ་ཡང༌། རྣམ་པར་ཤེས་པའི་ཚོགས་དྲུག་གམ་བརྒྱད་དག་ན། སངས་རྒྱ་བ་དང་མི་མཐུན་པ་ཅི་ཡོད་དེ་མཐུན་པ་ཁོ་ནའོ། །དེ་ལ་ཚོགས་དྲུག་གི་དང་པོ་མིག་གི་རྣམ་པར་ཤེས་པ་གཅིག་པུ་ལ་མཚོན་ན། དང་པོ་མིག་གིས་གཟུགས་རབ་འབྲིང་རྣམ་པ་གསུམ་པོ་གང་ཡང་རུང་བ་གཅིག་མཐོང་བའི་དུས་སུ། སྔོན་གཟུགས་སྡུག་གུ་མཐོང་བ་ལ་ཆགས་པའི་བག་ཆགས་སད་པར་བྱས་ནས། འདི་ནི་སྡུག་ཅིང་ཡིད་དུ་འོང་བའོ། །ཞེས་ཆགས་པའི་རྣམ་པར་ཤེས་པ་སྐྱེ་སྟེ། དེ་ལ་སྲེད་ཅིང་ལེན་པའི་སྲེད་ལེན་གྱི་ལྷ་མི་ལ་སོགས་པ་ཅི་རིགས་སུ་སྐྱེ་བར་འགྱུར་བ་དང༌། གཟུགས་མི་སྡུག་པ་མཐོང་བའི་རྐྱེན་གྱིས་སྔོན་ཡིད་དུ་མི་འོང་ཞིང་མི་སྡུག་པའི་ཞེ་སྡང་གི་བག་ཆགས་སད་པར་བྱས་ཤིང༌།

འདི་ནི་བདག་གི་དགྲའོ། །བདག་མི་འདོད་པའོ། །ཞེས་དེ་ལྟར་ཞེ་སྡང་ལ་ཆགས་པའི་སྲེད་ལེན་དེས་དམྱལ་བ་ལ་སོགས་པ་རིགས་དྲུག་ཅི་རིགས་སུ་སྐྱེ་བར་འགྱུར་བ་དང༌། དེ་ཐམས་ཅད་རྟེན་འབྲེལ་གྱི་ཚོགས་པ་ལས་སྐྱེས་ཞིང༌། ཚོགས་པ་མེད་ན་མི་སྐྱེ་བ་མི་ཤེས་པས་གཏི་མུག་པའོ། །རྟེན་འབྲེལ་གྱི་ཚོགས་པ་ལུགས་ལས་འབྱུང་བ་ནི། སྔོན་ཆགས་པ་དང་སྡང་བ་ལ་སོགས་པ་བག་ཆགས་ཀྱི་ས་བོན་རྒྱུ་ངེས་པ་དང༌། རྐྱེན་མིག་དང་གཟུགས་ལ་སོགས་པའི་རྟེན་འབྲེལ་གྱིས། དགྲའམ་གཉེན་དུ་འཛིན་པའི་རྣམ་པར་ཤེས་པ་བྱུང་བ་མི་ཤེས་ཤིང༌། མ་ཤེས་པས་གཟུགས་སྡུག་པ་བླང་བྱར་བྱེད་པ་དང༌། མི་སྡུག་པ་དོར་བྱར་བྱེད་པ་དང༌། ཡང་འདིས་ང་ལ་གནོད་པ་འདི་བྱས། ང་སྙིང་རེ་ན། བྲང་རེ་ཚ། ཚིག་པ་རེ་ཟ། ངས་འདི་ལ་ཕ་ཤ་སྙིང་ནད་ཅིག་མ་ལོན་ན། ང་ཕོ་ཁྱོ་ག་མ་སྐྱེས་པ་ཡིན་སྙམ་པ་དང༌། ཡང་འདིས་ང་ལ་ཕན་འདི་བཏགས། ཕན་འདི་ལྟ་བུ་གཅིག་བཏགས་པའི་ལན་མ་ལོན་ན་ཤི་ཡང་དབུགས་འགྲོར་མི་བཏུབ་སྙམ་པ་ལ་སོགས་པ་ཆགས་པ་དང༌། ཞེན་པ་དང༌། འཆུམས་པ་རྣམས་ནི། རྒྱུ་བག་ཆགས་ཀྱི་ས་བོན་མིག་དང་གཟུགས་ཀྱིས་སད་པར་བྱས་ནས། མིག་གི་རྣམ་པར་ཤེས་པར་འགྱུར་བ། རྟེན་འབྲེལ་གྱི་ཚོགས་པ་ལས་སྐྱེས་པ། རྐྱེན་ལས་སྐྱེས་པ། གློ་བུར་བ། མི་རྟག་པ། ང་དང་བདག་མེད་པ། སུས་ཀྱང་མ་བྱས་ཤིང་བྱེད་པ་པོ་མེད་པ་དེ་མ་གོ་བས་གཏི་མུག་པར་འགྱུར་བ་དང༌། ཡང་བཅོམ་ལྡན་འདས་ཀྱིས། མིག་ནི་མིག་གིས་སྟོང༌། གཟུགས་ནི་གཟུགས་ཀྱིས་སྟོང༌། མིག་གི་རྣམ་པར་ཤེས་པ་ནི་མིག་གི་རྣམ་པར་ཤེས་པས་སྟོང༌། ཞེས་གསུངས་པ་མ་ཤེས་ནས། བདག་གི་མིག་གིས་གཟུགས་རྣམ་པར་ཤེས་སོ་སྙམ་པ་སྟེ། དོན་དུ་བདག་གི་མིག་གིས་དགྲ་མཐོང་ཞིང་དགྲར་ཤེས་པ་ལ་སོགས་པ་ནི་མིག་གིས་རྣམ་པར་ཤེས་པའོ། །ཚུལ་དེ་དང་འདྲ་བར་རྣ་བས་སྒྲར་རྣམ་པར་ཤེས་པ་དང༌། སྣས་དྲིར་རྣམ་པར་ཤེས་པ་དང༌། ལྕེས་རོར་རྣམ་པར་ཤེས་པ་དང༌། ལུས་ཀྱིས་རེག་བྱར་རྣམ་པར་ཤེས་པ་དང༌།

ཡིད་ཀྱིས་ཆོས་རྣམ་པར་ཤེས་པ་རྣམས་ནི་སྔ་མ་དང་འདྲ་བར་རྟེན་འབྲེལ་གྱི་ཚོགས་པ་ལས་སྐྱེ་བ་དང༌། གདོད་ནས་མ་སྐྱེས་པ་སྤྲོས་པ་ཐམས་ཅད་ཀྱི་མཐའ་དང་བྲལ་བ་མ་རྟོགས་པ་ལ་གཏི་མུག་ཅེས་བྱ་སྟེ། ཆགས་སྡང་རྨོངས་གསུམ་འདིས་རྟེན་འབྲེལ་བཅུ་གཉིས་ཀྱི་ཚུལ་དུ་འཁོར་བ་ནི་ཚོགས་དྲུག་མ་དག་པའི་དབང་དུ་བྱས་པའོ། །ཚོགས་དྲུག་དག་ན་བདེ་བ་རྒྱུན་མི་ཆད། ཅེས་པ་ནི་རྣམ་པར་ཤེས་པ་ཚོགས་དྲུག་པོ་དེ་ཉིད་ཕྱག་རྒྱ་ཆེན་པོ་རྟོགས་ཤིང་རབ་འབྱམས་རྡོ་རྗེ་དབྱིངས་ཀྱི་དབང་ཕྱུག་འབའ་ཞིག་ཏུ་སོང་བས། ཆགས་པའི་ཡུལ་ལ་མི་ཆགས། ཞེ་སྡང་བའི་ཡུལ་ལ་མི་སྡང༌། གཏི་མུག་པའི་ཡུལ་ལ་མི་རྨོངས་པ་ནི་དག་པའོ། །བདེ་ཆེན་ནི་གཉིས་ཏེ། མཉམ་པ་ཉིད་བདེ་བ་ཆེན་པོ་དེ་ཉིད་སྤྲོས་པའི་ཟུག་རྔུ་ཐམས་ཅད་དང་བྲལ་བས་བདེ་བ་ཆེན་པོ་རྒྱུན་མི་ཆད་པ་དང༌། དེ་ཉིད་ཀྱི་ཡོན་ཏན། དབང་པོ་ལྔ་རྣམས་གཞན་གྱུར་ན། །དོན་ཀུན་འཇུག་དང་ཐམས་ཅད་ཀྱི། །ཡོན་ཏན་བརྒྱ་ཕྲག་བཅུ་གཉིས་འབྱུང༌། །འབྱོར་བ་དམ་པ་ཐོབ་པར་འགྱུར། །ཞེས་པ་ལ་སོགས་པ་དང༌། བྲལ་བའི་ཡོན་ཏན་མངོན་པར་ཤེས་པ་བསམ་གྱིས་མི་ཁྱབ་པ་ཐོབ་པ་དང༌། རྣམ་སྨིན་གྱི་འབྲས་བུ་རྒྱུའི་དུས་ན་བསོད་ནམས་ཀྱི་ཚོགས་ཇི་ལྟར་བསགས་པའི་འབྲས་བུ། བྱང་ཆུབ་ཀྱི་སེམས་གཉིས་ཀྱི་དབང་དུ་བྱས་པ་དེ་གཉིས་དང་མཉམ་དུ་འབྲས་བུ་འབྱུང་བའི་བདེ་བ་ཆེན་པོ་རྒྱུན་མི་ཆད་པ་ཤིན་ཏུ་ཡང་འབྱུང་སྟེ། བཅོམ་ལྡན་འདས་རྗེ།ཚོགས་དྲུག་མ་དག་པར་ནི་ཡོན་ཏན་རྣམས། །མཐོང་ཞིང་འབྱུང་བར་འགྱུར་བ་མི་སྲིད་དེ། །ཆགས་དང་སྡང་དང་རྨོངས་པར་གྱུར་པ་ཡི། །སྒྲིབ་པའི་རི་བོས་སྒྲིབས་པས་ཡེ་ཤེས་མིག །མཁྱེན་གཉིས་ཚུལ་གཅིག་རོ་མཉམ་ཆེན་པོ་ལས། །རྒྱལ་བ་སྲས་དང་བཅས་པའི་ཡོན་ཏན་རྣམས། །ཆགས་སྡང་རྨོངས་གསུམ་བྲལ་ན་མངོན་དུ་གྱུར། །དེ་ལྟར་བདེ་བར་གཤེགས་པའི་གསུང་རབ་དང༌། བླ་མ་དམ་པའི་གསུང་གིས་ཀྱང་དེ་ལྟར་ངེས།

ང་རང་ཡང་ཡིད་ཆེས་པ་ལ། ཐེག་པ་ཆེན་པོ་གསང་སྔགས་སུ་གསང་བ་ཁོ་ནས་འགྲུབ་པ་གཅིག་གསུངས་པ་དང་འགལ་བ་མ་ཡིན་ནམ་སྙམ་པ་ན། དེ་ནི་གོང་མ་དང་འགལ་བ་མ་ཡིན་ཏེ། གསང་སྔགས་པས་དམ་པའི་ཆོས་འདུལ་བ་ལུང་ནས་ཀྱང༌། དེ་བཞིན་གཤེགས་པ་ཉིད་ཀྱི་བས། །གླགས་ལྟ་བར་དུ་གཅོད་པ་ལ། །ལྷ་དང་བླ་མ་ལ་སོགས་པ། །གསང་སྔགས་ནོར་བུ་རིན་པོ་ཆེ། །གསང་བར་བྱ་བ་མ་གསང་ན། །མཆོག་དང་ཐུན་མོང་དངོས་གྲུབ་རྣམས། །བགེགས་དང་བར་དུ་གཅོད་པ་ཡིས། །འཕྲོག་ཅིང་བར་དུ་གཅོད་པར་ངེས། །འདི་ནི་ཕྱི་ཡི་རྟེན་འབྲེལ་ལོ། །དེ་ལ་ནང་གི་རྟེན་འབྲེལ་ནི། །འོག་མིན་གནམ་གྱི་ཡང་སྟེང་དུ། །དཔལ་ལྡན་རྡོ་རྗེ་མཁའ་འགྲོའི་ཚོགས། །ཡེ་ཤེས་བདུད་རྩིས་མཉེས་བྱས་ནས། །རྡོ་རྗེ་འཛིན་པས་གང་གསུངས་པ། །ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་མ་ལུས་ཇི་སྙེད་པ། །རྒྱུ་དང་ལམ་དང་འབྲས་བུའི་གནད། །ཐབས་དང་ཤེས་རབ་ཟབ་མོ་ཡིས། །མ་ལུས་ཇི་ལྟར་འགྱུར་བ་རྣམས། །གསང་བས་འགྲུབ་པ་ཁོ་ན་དང༌། །མ་གསང་དེ་ལས་བཟློག་པ་ནི། །ངེས་པ་ཁོ་ན་མ་ཡིན་ནམ། །མདོར་ན་གསངས་དང་མ་གསང་ལས། །སྐྱོན་དང་ཡོན་ཏན་གང་ཡིན་པ། །གཞན་དུ་མེད་པར་མཁྱེན་པར་མཛོད། །ནང་གི་རྟེན་འབྲེལ་བསྟན་པའོ།། ༈ །།གསང་བའི་རྟེན་འབྲེལ་བསྟན་པ་ནི། །དཔེར་ན་ལྟེང་ཀ་རྙོག་མ་ཅན། །དཀྲུགས་ཤིང་རྙོགས་པར་གྱུར་པ་ཡིས། །བཙོག་ཅིང་སྙིང་དུ་མི་སྡུག་ཅིང་གང་དཀྲུགས་པ། །བྲལ་དང་རྣམ་སྨིན་ཡོན་ཏན་གྱི། །རང་གཞན་ཇི་ལྟར་སྨིན་པར་གྱུར། །འདི་ཡང་སངས་རྒྱས་སྐུ་གསུང་ཐུགས། །ཐ་མལ་ལུས་ངག་ཡིད་གསུམ་ལ། །སྦས་ཤིང་གསངས་པར་གྱུར་པ་ཡིས། །ཐུབ་པ་རྣམས་ཀྱི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོ་འདི། །གསང་བ་གཅིག་པུས་འགྲུབ་པ་ཡི། །གསང་བའི་རྟེན་འབྲེལ་ཟབ་མོ་འདི། །ཨེ་མ་ངོ་མཚར་མི་ཆེ་འམ། །དེས་ན་རང་སྐྱིད་གང་འདོད་པ། །ལུས་ཉམས་སེམས་ཉམས་རྨི་ཉམས་སོགས། །བཟང་པོར་གྱུར་པ་སྲིད་ཚད་རྣམས། །སྲོག་ལ་བབས་ཀྱང་མི་བཟླ་སྟེ། །ནམ་མཁའི་དབུས་སུ་སྦ་བར་བྱ། །ནམ་མཁའ་དང་མཉམ་ཡོན་ཏན་གྱིས། །རང་གཞན་སྨིན་པར་གྱུར་པ་འདི། །ཨེ་མ་ངོ་མཚར་མི་ཆེ་འམ། །ཡོན་ཏན་དགོངས་དང་རྣལ་འབྱོར་པ། །སྐྱོན་དག་ཡོན་ཏན་རྫོགས་ནས་མཆི། །གསང་སྔགས་གསང་བ་བསྟན་པ་ཡིས། །གསང་བའི་རྟེན་འབྲེལ་བསྟན་པ་འོ།།

༈ །།བུ་འདུས་བྱས་ཐམས་ཅད་གློག་དང་ཆུ་བུར་འདྲ། །ཚེ་སྲོག་མི་བརྟན་ཡུན་རིང་སྡོད་ལོང་མེད། །འཁོར་བ་སྡུག་བསྔལ་རྒྱ་མཚོ་གཏིང་མཐའ་རིང༌། །སྙིང་ཕུར་ཆེན་པོ་ཚུགས་ཤིག་རྣལ་འབྱོར་པ། །བུ་སྙིང་གཏམ་ཚིག་ཅིག་ཁྱོད་ལ་འཆད་པ་ནི། །གཤིན་རྗེ་མགུལ་ཁུག་སྲོ་མ་ཅན། །ཁྱོད་ལ་བདེ་ལེགས་ཐམས་ཅད་སྟེར། །སེང་གེ་རྒྱལ་པོ་འགྲོ་བའི་མགོན། །མཆོག་དང་ཐུན་མོང་དངོས་གྲུབ་སྦྱིན། །གླང་d ཤིང་ མཁར་d ཁང་བུ་ པར་ཆ་d གདན་ དུག་པོ་d ངན་ངོན་ གསུམ། །སྒྲུབ་པའི་མཐུན་རྐྱེན་ཐམས་ཅད་སྒྲུབ། །གཅུད་པ་གསུམ་གྱི་འཁྲུལ་འཁོར་གྱིས། །གང་འདོད་གནས་སུ་ཕྱིན་པར་བྱེད། །ཁྱོད་ནི་ང་ཡི་ཉེ་གནས་ཡིན། །སྙིང་ཁྲག་གནད་ཀྱི་གདམས་ངག་འདི། །ཉེ་གནས་ཁྱོད་ཀྱི་ཐུགས་ལ་ཞོག །རྣལ་འབྱོར་གྱི་དབང་ཕྱུག་ཆེན་པོ་རྣམས་ཀྱི་ཡོན་ཏན་བསམ་གྱིས་མི་ཁྱབ་པའི་བོགས་གོང་ནས་གོང་དུ་འདོན་པར་བྱེད་པ། སྒྲིབ་པའི་བུད་ཤིང་ཐམས་ཅད་བསྲེག་པར་བྱེད་པའི་མེ་ཆེན་པོ། རྟེན་ཅིང་འབྲེལ་བར་འབྱུང་བ་ལུགས་ལས་འབྱུང་བ་དང༌། ལུགས་ལས་ལྡོག་པ་སྣང་བར་བྱེད་པ། ཤེས་རབ་སྒྲོན་མེ་ཞེས་བྱ་བ་རྫོགས་སོ།། །། ༡༨༨༽ ༄། །ཕྱག་ཆེན་བསྟན་བཅོས་དོན་ངེས་པར་བཀོད་པའི་རྒྱལ་མཚན།། འཇིག་རྟེན་གསུམ་གྱི་མགོན་པོ་མིག་གཅིག་པུ། །དུས་གསུམ་ཤེས་བྱའི་དཀྱིལ་འཁོར་མ་ལུས་ཀུན། །ཐམས་ཅད་མཁྱེན་པ་མཉམ་མེད་རིན་པོ་ཆེ། །འགྲོ་བའི་དཔལ་དུ་གྱུར་ལ་འདུད་བྱས་ཏེ། །བློ་གྲོས་ངན་པ་འཁྲུལ་པས་རབ་བསྒྲིབས་པས། །སངས་རྒྱས་གསུང་རྣམས་ཁྱད་དུ་བསད་པ་ཡིས། །ཐམས་ཅད་མཁྱེན་པ་ཤིན་ཏུ་རིང་གྱུར་པས། །བླ་མའི་གསུང་སྒྲོས་རང་ལ་གདམས་ཕྱིར་བྲི། །གསང་སྔགས་བསྒྲུབ་པའི་རྣལ་འབྱོར་པ་རྣམས་གསང་སྔགས་ཀྱི་རྒྱུ་དང་ལམ་དང་འབྲས་བུ་མི་ཤེས་པས། བསྒྲུབ་པའི་འབྲས་བུ་འབྱུང་བ་ནི་ནམ་མཁའི་མེ་ཏོག་བཞིན་ཏེ། དེའི་ཕྱིར་ན་ཚེ་འདི་དང་བར་དོ་དང་ཕྱི་མར་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འདོད་པ་རྣམས་ཀྱིས་དེའི་རྒྱུ་དང་ལམ་དང་འབྲས་བུ་ལ་གནས་པར་བྱ་སྟེ།

དེ་ལ་རྒྱུ་གང་ཞེ་ན། གཉིས་ཏེ། གཞི་འམ་རྩ་བར་གྱུར་པའི་རྒྱུ་དང༌། ཉམས་སུ་བླང་པ་མྱུར་དུ་འགྲུབ་པའི་རྒྱུའོ། །ལམ་ལ་ཡང་གཉིས་ཏེ། དབང་བཞིའི་ལམ་རིམ་གྱིས་པ་དང༌། ཅིག་ཅར་བའོ། །འབྲས་བུ་ལ་ཡང་གཉིས་ཏེ། རང་དོན་ཕུན་སུམ་ཚོགས་པ་དང༌། གཞན་དོན་ཕུན་སུམ་ཚོགས་པའོ། །དེ་ལ་གཞིར་གྱུར་པ་རིང་བའི་རྒྱུ་ནི་སྐྱབས་སུ་འགྲོ་བ་ཐུན་མོང་བ་ནས་བཟུང་སྟེ། སོ་སོར་ཐར་པ་རིགས་བདུན་གྱི་སྡོམ་པ་དང་སྨོན་འཇུག་གཉིས་ཀྱི་སྡོམ་པ་རིན་པོ་ཆེ་དམ་བཅའ་བརྟན་པོ་ལས་བྱུང་བ། སྲོག་གི་ཕྱིར་ཡང་མི་གཏོང་ཞིང༌། རང་གཞན་ཐམས་ཅད་ཀྱི་དུས་དང་རྣམ་པ་ཐམས་ཅད་བདེ་བ་དང་སྐྱིད་པའི་འབྱུང་གནས་འདི་གཅིག་པུར་མ་གོ་ན། གསང་སྔགས་ཀྱི་ཡོན་ཏན་དཔག་ཏུ་མེད་པའི་རྩ་བ་དང་གཞི་མེད་པར་གྱུར་པས་གསང་སྔགས་ཀྱི་ཡོན་ཏན་འབྱུང་བ་གཏན་མི་སྲིད་དོ། །ཉམས་སུ་བླང་བ་མྱུར་དུ་འགྲུབ་པའི་རྒྱུ་ནི་དབང་རྣམ་པ་བཞི་སྟེ། དེ་ཡང་རྒྱུའི་དབང་ནི་བླ་མ་རྡོ་རྗེ་འཛིན་པ་ཆེན་པོ་གཅིག་ལ་དབང་རྣམ་པ་བཞི་ངོ་འཕྲོད་པ་གཅིག་དགོས་ཏེ། དབང་བསྐུར་བ་དེས་དབང་གི་གོ་བ་དང་མངོན་པར་རྟོགས་པ་མ་སྐྱེས་ན་མགོ་ཐོག་ཏུ་བུམ་པ་བཞག་ནས། ཆུ་བོ་ཆེན་པོ་གང་གཱ་ལ་བཤན་d གཤལ་ ར་དཔོན་སློབ་ཐམས་ཅད་རྡོ་རྗེ་དམྱལ་བར་འགྲོ་དགོས་པ་དགོངས་པ་འདུས་པ་ལ་སོགས་པའི་གསང་སྔགས་ཀྱི་རྒྱུད་རྣམས་སུ་གསུངས་སོ། །དེ་ལ་དབང་རྣམ་པ་བཞིའི་ལམ་ནི་སྨིན་པར་བྱེད་པའི་དབང༌། རྒྱུའི་དུས་སུ་བླ་མ་ལ་ངོ་འཕྲོད་པ་དེ། ལམ་དུས་སུ་གྲོལ་བར་བྱེད་པའི་བསྐྱེད་རྫོགས་རྣམ་པ་གཉིས་སུ་འདུས་ཏེ། དེ་ཡང་བསྐྱེད་པའི་རིམ་པ་ལྟ་བུ་ཞིག་ལ་མཚོན་ན། ལུས་ཡི་དམ་ལྷར་གསལ་བས་ཐ་མལ་པའི་ལུས་དག ལུས་དེ་ལ་བརྟེན་པའི་ན་ཚ་དང་འདྲེ་དང༌། འགོ་བར་བྱེད་པའི་ལྷ་དགུ་དང༌། ལུས་སྲུང་བར་བྱེད་པའི་ཆོས་སྐྱོང་ཐམས་ཅད་དང༌། འཇིག་རྟེན་གྱི་ཆོས་བརྒྱད་དང༌། ཕ་མ་དང་གཉེན་འདུན་ཐམས་ཅད་དང་འབྲལ་བར་འགྱུར་ཏེ།

དེ་སྐད་དུ་ཨ་མོ་གྷ་པ་ཤ་ཆེན་པོའི་རྒྱུད་ལས་ཀྱང༌། གང་ཚེ་དངོས་གྲུབ་འབྱུང་བའི་ཚེ། །དེ་ཚེ་ལས་ཀྱང་ལྡོག་པར་འགྱུར། །ཞེས་པ་ལ་སོགས་པས་མདོར་ན་ལས་ཀྱི་སྒྲིབ་པ་མཐའ་དག་སྤོང་བར་འགྱུར་ཏེ། ཐ་མལ་པའི་ལུས་ངག་དང་རྣམ་པར་རྟོག་པ་ཐམས་ཅད་ཀྱང་རང་ཤུགས་ཀྱིས་འདག་པར་འགྱུར་རོ། །སློབ་དཔོན་ཆེན་པོ་དཔལ་ལྡན་བིÄ་པའི་ཞལ་སྔ་ནས་ཀྱང༌། ཐ་མལ་བའི་ལུས་ངག་ཡིད་གསུམ་དང་བྲལ་བའི་འབྲས་བུ་བཞི་ཐོབ་ནས་ཞེས་པས། སྤང་བྱ་གང་སྤོང༌། དྲི་མ་གང་འདག་མི་ཤེས་པར་རེས་འཇིག་རྟེན་པའི་བྱ་བཞག་མཐར་ཐོན་པ་ཞིག་སྒྲུབ། རེས་ཐོས་པ་དང་བསམ་པ་དང༌། སྒོམ་པའི་འབྲས་བུ་ཐམས་ཅད་ཀྱང་ཁེ་བཀུར་དང་རྙེད་པ་ཕྲན་ཚེགས་ཞིག་ཏུ་སྒྲུབ། རེས་འཇིག་རྟེན་ལས་འདས་པའི་ཡོན་ཏན་ཐམས་ཅད་རྩོལ་སྒྲུབ་ལ་མ་ལྟོས་པར་ལྷུན་གྱིས་གྲུབ་པར་འོང་བར་འདོད་པའི་ངེད་ཀྱི་བསམ་པ་དེ་ལྟ་བུས། ཐེག་པ་ཆེན་པོ་གསང་སྔགས་དེ་སྔོན་སུས་བསྒྲུབས། ད་སྒྲུབ་པས་སུས་འགྲུབ་སྟེ། དེ་ཡང༌། འཁོར་བ་རེས་སུ་འདྲེ་བྱེད་ན། །ས་ཐོབ་པ་ལ་ཡུན་རིང་ཐོགས། །ཞེས་སོ། །དེས་ན་ད་རེས་སྒྲུབ་པ་དེ་ལྟར་མི་བྱ་སྟེ། །ཚེ་འདི་ལྟོས་པ་རབ་བཅད་ནས། །ཤ་ཁྲག་སྡུག་བསྔལ་ཕུང་པོ་ལ། །ཉེ་བར་འཁོར་བའི་ན་ཚ་དང༌། །རང་དབང་མེད་པའི་གཤེད་མ་ནི། །གདུག་པའི་ལྷ་འདྲེ་གཏུམ་པོ་རྣམས། །ཉོན་མོངས་གདུག་པའི་དུག་རྣམས་ཀྱིས། །རང་གཞན་ཐམས་ཅད་བརླག་བྱེད་ཅིང༌། །འཁོར་བ་སྡུག་བསྔལ་མཐའ་མེད་དུ། །རང་དབང་མེད་པར་ཁྲིད་པ་དང༌། །ཡུལ་དང་ཕྱོགས་རིས་གཉེན་འདུན་ཡང༌། །བདག་འཛིན་མངའ་ཐང་རྒྱས་པར་བྱེད། །འཁོར་བ་སྡུག་བསྔལ་རྒྱ་མཚོ་རུ། །རང་དབང་མེད་པར་ཁྲིད་པ་ལ། །བདག་ལྟ་དགའ་བར་ཇི་ལྟར་འགྱུར། །འཇིགས་པ་འདི་ལ་སྐྱོབ་པའི་སྐྱབས། །རྡོ་རྗེ་ཅན་ལ་སྐྱབས་སུ་མཆི། །ཀུ་རེ་ཀྱལ་ཀ་མ་ལགས་པར། །སྙིང་ནས་སྐྱབས་སུ་འགྲོ་བ་ན། །དུས་གསུམ་སངས་རྒྱས་ཀུན་གྱི་བདག །རང་བྱུང་ཁྲོས་པའི་རྒྱལ་པོ་ནི། །བསྐལ་པའི་མེ་ལྟར་རབ་འབར་བས། །ཁམས་གསུམ་སེམས་ཅན་ཐམས་ཅད་ཀྱི། །སྒྲིབ་པའི་བུད་ཤིང་བསྲེག་མཛད་པ། །ཆེ་མཆོག་དཔའ་བོ་ཧེ་རུ་ཀཿ

།ཡིད་སྨོན་ཡུལ་དུ་མ་ཤོར་བར། །རང་ཉིད་ལྷུན་གྱིས་གྲུབ་པར་བསྒོམ། །དེ་གོམས་པར་བྱེད་པའི་དུས་སུ་མཐུན་པའི་རྐྱེན་ཐམས་ཅད་བསྒྲུབ་ཅིང་འགལ་བའི་རྐྱེན་ཐམས་ཅད་སྤོང་བར་བྱ་སྟེ། དེ་ཡང་རྒྱུའི་མཐུན་རྐྱེན་ཚད་མེད་པའི་སྙིང་རྗེ་ཆེན་པོ་ལས་སྐྱེས་པའི་བྱང་ཆུབ་ཀྱི་སེམས་དང༌། སྟོང་པ་ཉིད་དང༌། གནས་ཀྱི་མཐུན་རྐྱེན་བཀྲ་ཤིས་ཤིང༌། འདུ་འཛི་དང་ཅ་ཅོ་དང་ག་ཞ་ལ་སོགས་པས་དབེན་པའི་ནགས་ཚལ་ལ་སོགས་པ་ཕུན་སུམ་ཚོགས་པའི་གནས་སུ། གྲོགས་ཀྱི་མཐུན་རྐྱེན་ཚེ་འདིར་ཕྱག་རྒྱ་ཆེན་པོ་མཆོག་གི་དངོས་གྲུབ་བསྒྲུབ་པའི་དམ་བཅའ་བརྟན་པོ་དང་ལྡན་པ། ཚུལ་ཁྲིམས་དང་ལྷག་པའི་བསམ་པ་ལ་གཡོ་སྒྱུ་མེད་པའི་རང་རྒྱུད་ཞི་ཞིང་དུལ་བར་གནས་པ་དང་འགྲོགས་པའམ། ཡང་ན་གཅིག་པུའོ། །རྫས་ཀྱི་མཐུན་རྐྱེན་པན་ཙ་ཨ་མྲྀ་ཏ། །ཉམས་མྱོང་འབར་བར་བྱེད་པའི་རྫས། །ཐབས་དང་ཤེས་རབ་ལ་སོགས་པ། །བཅུད་ཀྱི་ལེན་དང་སྨན་གྱི་ཚོགས། །བཟའ་བར་བྱ་བ་ཐམས་ཅད་དང༌། །རྡོ་རྗེ་ཐེག་པའི་རྒྱུད་རྣམས་སུ། །རྡོ་རྗེ་འཆང་གིས་གསུངས་པ་ཡི། །རྫས་ཀྱི་མཐུན་རྐྱེན་ཐམས་ཅད་བསྟེན། །ཡང་འགལ་རྐྱེན་སྤང་བར་བྱ་བ་ནི། །མཐུན་རྐྱེན་རྣམས་དང་འགལ་བ་སྟེ། །དེ་ལ་གཉིས། དངོས་གྲུབ་འཇིག་ཅིང་འཁོར་བའི་སྡུག་བསྔལ་ཉམས་སུ་མྱོང་བར་བྱེད་པ། རྩ་བ་དང་ཡན་ལག་གི་དམ་ཚིག་ཉམས་པ་དང༌། བསྒྲུབ་པ་བྱས་ཀྱང་ཡུན་རིང་པོར་དངོས་གྲུབ་མི་ཐོབ་པ་བཟའ་བར་བྱ་བའི་དམ་ཚིག་རྣམས་ལོག་པར་རྟོག་པས་མ་བཟོས་པ་དང༌། གཞན་ཉེ་བར་འགྲུབ་པའི་མཐུན་རྐྱེན་དེ་བཞིན་གཤེགས་པས་རྒྱུད་རྣམས་སུ་གསུངས་པ་ཤིན་ཏུ་ཕྲ་བར་མངོན་པ་རྣམས་མ་བསྲུངས་པ་དང༌། མི་འབྲལ་བའི་དམ་ཚིག་རང་གི་རྒྱུད་བྱིན་གྱིས་རློབ་པར་བྱེད་པའི་ཡི་དམ་གྱི་ལྷ་དང་བླ་མའི་རྟེན་དང་བྲལ་བ་དང༌། མདོར་བསྡུས་པའི་གནད་དམ་ཚིག་ཐམས་ཅད་ཀྱི་རྩ་བ། མི་འབྲལ་བའི་དམ་ཚིག་ཆེན་པོ་ནི་རང་གི་སེམས་ཡི་དམ་གྱི་ལྷ་དང་སྐད་ཅིག་ཀྱང་མི་འབྲལ་བའོ། །དེ་ལྟར་ཕུན་སུམ་ཚོགས་པའི་རྣལ་འབྱོར་པ་དེས་ཡི་དམ་གྱི་ལྷ་རྡོ་རྗེ་ལུས་ཀྱི་དཀྱིལ་འཁོར་འདི་ལས།

དུས་གསུམ་གྱི་སངས་རྒྱས་ཐམས་ཅད་དང༌། བླ་མ་རྡོ་རྗེ་འཛིན་པ་ཆེན་པོ་རྣམས་དང༌། དཔའ་བོ་དང་མཁའ་འགྲོའི་ཚོགས་ཐམས་ཅད་ཀྱི་རང་བཞིན་དུ་གདོད་ནས་ལྷུན་གྱིས་གྲུབ་པའི་རང་བཞིན་དུ་གནས་པར། ཐེག་ཆེན་གསང་སྔགས་ཐམས་ཅད་དང་་མཚན་ཉིད་གང་ལ་བྱེད། །སངས་རྒྱས་གསུང་དང་མི་འགལ་ལམ། །མེད་ཀྱང་ཀུ་རེ་བགྱིས་པ་ལགས། །ཀུ་སཱ་ལི་ཡི་རྣལ་འབྱོར་རྣམས། །ཆུ་བོའི་རྒྱུན་གྱི་རྣལ་འབྱོར་གྱིས། །རྒྱུན་ཆད་མེད་པར་བསྒོམས་ལགས་ན། །སྐྱོན་དག་ཡོན་ཏན་རྫོགས་ནས་མཆི། །ཚིག་གུམ་ཉོ་ཡང་མི་དགོས་པར། །དུས་གསུམ་རྒྱལ་བའི་དགོངས་པ་རྣམས། །ངང་ངམ་ཤུགས་ཀྱིས་གོ་ནས་མཆི། །སྦས་པའི་གསང་སྔགས་ཟབ་མོ་རྣམས། །གྲངས་མེད་གསུམ་ལ་མི་རེ་བར། །སྐད་ཅིག་གཅིག་གིས་རྟོགས་ནས་མཆི། །བུམ་དབང་བསྐྱེད་པའི་རིམ་པ་ཡི། །རྣམ་པར་བཞག་པ་ཟུར་ཙམ་ལགས། །ཞིབ་ཏུ་བསྒོམས་པའི་སྟོབས་ཀྱིས་གོ །དེ་ལྟར་བུམ་པའི་དབང་འདི་དང༌། །གསང་བ་ཤེས་རབ་ཡེ་ཤེས་དང༌། །བཞི་པ་དབང་འདི་ཐམས་ཅད་ཀྱིས། །ཕྲ་རགས་ལུས་ངག་ཡིད་གསུམ་དང༌། །གཉེན་པོ་རང་སར་དག་པ་ལ། །བུམ་དབང་ལ་སོགས་སོ་སོ་ཡིས། །གཙོ་བོ་བྱས་པའི་དབང་བཞི་རྣམས། །གོང་ནས་གོང་དུ་ན་འཕོ་ཞིང༌། །སངས་རྒྱས་སྐུ་ལྔ་ཐམས་ཅད་ལ། །རྒྱུན་ཆད་མེད་པར་ལེན་པ་ལ། །འགྲོ་བའི་མགོན་པོ་བིÄ་པས། །དབང་ལམ་གྱི་འཁོར་ལོར་བཞེད་པ་ཡིན། །དོན་རང་གི་ལུས་ངག་ཡིད་གསུམ་ལ། །སྐུ་གསུམ་ལྷུན་གྱིས་གྲུབ་པར་བཞུགས། །བིÄ་ཆེན་པོའི་དགོངས་པ་སྟེ། །བླ་མ་རིན་ཆེན་ཞལ་སྔ་ནས། །རང་ལུས་རྒྱལ་བའི་དཀྱིལ་འཁོར་ན། །རང་བཞིན་རྣམ་དག་རིགས་ལྔ་བཞུགས། །དབང་བསྐུར་བཞེད་ན་དེ་ལ་མཛོད། །ཟབ་མོ་ཟབ་པར་གསུངས་པ་ལགས། །དབང་རང་ལ་ལེན་པར་མ་གོ་ན། །གཟུང་འཛིན་བུམ་པའི་སྦྲེང་ཆུ་ཡང༌། །མཁས་པས་རྨོངས་པར་མགོ་སྐོར་ཡིན། །དབང་བཞི་མཐར་ཐུག་རྫོགས་པ་དེ། །སྐུ་ལྔ་ལྷུན་གྱིས་གྲུབ་པ་ཡིན། །གསང་སྔགས་རྡོ་རྗེ་ཐེག་པ་ཡི། །རིམ་གྱིས་པ་ཡི་རྣམ་བཞག་གོ

།རིམ་གྱིས་པ་ཡི་སྨན་ཆེན་འདི། །ཅིག་ཅར་བ་ཡི་དུག་ཏུ་འགྱུར། །ཅིག་ཅར་བ་ཡི་སྨན་ཆེན་འདི། །རིམ་གྱིས་པ་ཡི་དུག་ཏུ་འགྱུར། །འདི་གཉིས་བསྲེ་བསླད་མེད་པར་གཅེས། །ཅིག་ཅར་བ་ཞེས་བྱ་བ་ནི། གང་ཟག་དབང་པོ་རབ་ཀྱི་ཆོས་ཡིན་ལ། དབང་པོ་རབ་དེ་བསོད་ནམས་ཀྱི་ཚོགས་བསགས་པ་རབ་ཏུ་གྱུར་པ་ལ་ཟེར་གྱི། ཁ་ཅིག་ལྟར་ན་རྒྱུ་མེད་ལས་སྐྱེ་བ་དང༌། གོང་དུ་ཚོགས་གསོག་མི་དགོས་པའི་དེ་བཞིན་གཤེགས་པས་གསུང་པའི་ཆོས་ཐམས་ཅད་ཀྱང་དོན་མེད་ཅིང༌། ཁ་རྗེའམ་སྟེས་དབང་གིས་རྟོགས་པར་འདོད་པའི་རྒྱུ་འབྲས་ལ་སྐུར་བ་བཏབ་པས་དེ་མི་རུང་བ་ཁོ་ནའོ། །འོ་ན་ཕ་རོལ་ཏུ་ཕྱིན་པའི་ཐེག་པར་བརྩོན་འགྲུས་དང་དབང་པོའི་བྱེ་བྲག་གིས་བསྐལ་པ་གྲངས་མེད་པ་གསུམ་དང༌། སུམ་ཅུ་རྩ་གཉིས་དང༌། དྲུག་ཅུ་རྩ་བཞི་ལ་སོགས་པར་སངས་རྒྱས་པར་བཤད། དགེ་བཤེས་སྟོན་པས་སློབ་མ་མོས་གུས་ཅན་དང་བླ་མ་ཚད་ལྡན་དང་ཕྲད་ན་སྔགས་ཀྱི་སྒོར་མ་ཞུགས་ཀྱང་ཚེ་གཅིག་གིས་སངས་རྒྱས་ཐོབ་ཏུ་རུང་སྟེ། བྱང་ཆུབ་སེམས་དཔའ་རྟག་ཏུ་ངུ་ལྟ་བུ་གསུང་སྐད། གསང་སྔགས་སུ་ཚེ་གཅིག་གིས་སངས་རྒྱས་ཐོབ་པ་དང༌། ཉི་མ་གཅིག་དང༌། གཉིས་དང༌། གསུམ་གྱིས་ཐོབ་པ་དང༌། སྐད་ཅིག་མ་གཅིག་གིས་ཐོབ་པ་ལ་སོགས་པ་མཐོ་དམན་དཔག་ཏུ་མེད་པ་ཞིག་གསུངས་པ་ཐམས་ཅད་ཀྱང་དོན་གཅིག་སྟེ། ཁ་ཅིག་ནི་རྒྱུ་ལ་དགོངས། ཁ་ཅིག་ནི་ལམ་ལ་དགོངས། ཁ་ཅིག་ནི་འབྲས་བུ་ལ་དགོངས་པས་མི་མཐུན་པ་མེད་དོ། །དེ་ལ་ལ་ལ་དག་ནི་མིར་གྱུར་ཚད་ཐམས་ཅད་བསགས་པ་གཅིག་ཏུ་ཐག་བཅད་ནས་ངེད་སོ་སོའི་སྐྱེ་བོ་བསྐལ་པ་གྲངས་མེད་པ་གསུམ་ལ་སོགས་པར་བསོད་ནམས་ཀྱི་ཚོགས་ད་གཟོད་གསོག་དགོས་པ་ཡིན་ཟེར་ཏེ། དེ་ལྟར་གྱུར་ན་རྒྱལ་པོ་ཟས་གཙང་གི་སྲས་རྒྱལ་བུ་དོན་ཐམས་རྒྱས་ཀྱི་ཕྲིན་ལས་རྒྱུན་ཆད་ཅིང༌། དེ་བཞིན་གཤེགས་པའི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོར་ཡང་མི་འགྲོ། བྱང་ཆུབ་མཆོག་ཏུ་སེམས་བསྐྱེད་པའི་འབྲས་བུ་མེད།

གཞན་དེ་ལྟ་བུའི་གཏམ་དེ་དེ་བཞིན་གཤེགས་པའི་གསུང་རབ་ན་ཡང་མི་བཞུགས། བོན་འབུམ་ན་ཡང་དང་ཡང་དུ་གཏམ་གྱིན་འདུག་སྟེ། དེ་དེ་བཞིན་གཤེགས་པའི་བསྟན་པ་ལ་ཕྲག་དོག་བྱེད་པར་གོ་བས་ལུང་དུ་མི་ཆེའམ་སྙམ། དོན་གྱིས་ན་བསགས་པ་སྔོན་དུ་མ་སོང་བའི་ཅིག་ཅར་བ་ནི་མི་སྲིད་པ་ཁོ་ན་ཡིན་ནོ། །དེ་ལ་བསགས་པ་སྔོན་དུ་སོང་བའི་བྱེ་བྲག་ནི། སྨོན་འཇུག་གཉིས་ལ་སྔོན་དུ་སྦྱང་བ་དང༌། གསང་སྔགས་ཀྱི་བུམ་པའི་དབང་ལ་སྔོན་དུ་སྦྱངས་པ་དང་གོམས་པ་དེ་མཐར་ཕྱིན་པ་དང༌། གསང་དབང་དང་ཤེས་རབ་ཡེ་ཤེས་དང༌། དབང་བཞི་པ་ལ་སྔོན་དུ་སྦྱངས་པ་དེའི་འཕྲོ་ལ་རྣལ་འབྱོར་པ་དེ་འཆི་བའི་དུས་བྱས་ནས་གར་སྐྱེས་ཀྱང༌། སངས་རྒྱས་རྣམས་ཀྱི་ཐུགས་རྗེ་དང་སྨོན་ལམ་དེ་དེའི་ལས་སད་པར་བྱེད་པའི་དགེ་བའི་བཤེས་གཉེན། རྩྭ་དང་ཤིང་དང་ནགས་ཚལ་དང༌། །འོད་དང་འོད་ཟེར་དག་དང་ནི། །ལྷ་དང་ཀླུ་དང་མི་འམ་ཅི། །གནོད་སྦྱིན་སྲིན་པོ་ལྷ་མ་ཡིན། །སྣོད་དང་བཅུད་ཀྱི་སེམས་ཅན་དང༌། །སངས་རྒྱས་ཞེས་བྱ་སེམས་ཅན་དང༌། །ཉན་ཐོས་རང་སངས་རྒྱས་ཚུལ་གྱིས། །སྔོན་གྱི་ལས་འཕྲོ་སད་པར་བྱེད། །དེ་ལ་ཅིག་ཅར་བསམ་མི་ཁྱབ། །ཚུ་རོལ་མཐོང་བའི་རྨོངས་པ་རྣམས། །ཅིག་ཅར་བ་ཞེས་བཞེད་གྱུར་ཀྱང༌། །བསགས་པ་སྔོན་དུ་སོང་བ་ཡི། །འབྲས་བུ་དུས་འདིར་སད་པ་ཡིན། །རྟེན་གྱི་གང་ཟག་དེ་དག་ལ། །ཕོ་ཚོད་མེད་པའི་བླ་མ་རྣམས། །མདོ་རྒྱུད་ཟབ་མོ་མ་མཐོང་ཞིང༌། །ཉམས་རྟོགས་ཁོང་ནས་མ་ཤར་བ། །རྨོངས་པ་མང་པོ་མགོ་སྐོར་མཁན། །ཚེ་འདིའི་ཆེ་ཐབས་སྐྱོང་བ་ཡི། །གོས་བགབ་རིང་པོའི་དགེ་བཤེས་རྣམས། །ཡོན་ཏན་ངོ་སྤྲོད་མི་ཤེས་པས། །བསགས་པའི་ལས་ཅན་གང་ཟག་ལ། །བདུད་ཀྱིས་ཁྱེར་ཞེས་སྐུར་པ་འདེབས། །རང་གཞན་ཐམས་ཅད་སྲེག་པར་བྱེད། །ཡོན་ཏན་བོགས་འདོན་མ་ཤེས་པས། །འདི་ཡིན་དེས་ཆོག་གདམས་ངག་བསྟན། །ཡོན་ཏན་བོགས་འདོན་མ་ཤེས་པས། །ཕལ་ཆེར་ངན་སར་ལྟུང་ཉེན་ཆེ། །རྟེན་གྱི་གང་ཟག་དེ་དག་ལ། །དཔལ་ཕག་མོ་གྲུ་པའི་ཞལ་སྔ་ནས། །སྔོན་སྦྱངས་གོམས་པའི་སྟོབས་ཡོད་ཀྱང༌། །བསོད་ནམས་བསགས་པ་ཆུང་བ་འམ། །མོས་གུས་ལྟེམ་རྐྱང་བྱུང་གྱུར་པས། །རྒྱུད་སྨིན་པའི་བླ་མ་མ་འཛོམས་ན། །ཞེ་འདོད་ཏུང་ཏུང་གི་ཁ་ན་མེད། །ལྷམ་ཞབས་ཟད་པས་ཀྱང་ཕན་པ་མིན། །རྒྱལ་ཁམས་བསྐོར་བས་ཀྱང་རྙེད་པ་མིན། །ནམ་མཁའ་མཉམ་པའི་སེམས་ཅན་ལ། །སྙིང་རྗེ་ཆེན་པོ་ལས་བྱུང་བ། །བྱང་ཆུབ་སེམས་ཀྱིས་བསླངས་བྱས་ནས། །མོས་གུས་རྒྱ་མཚོའི་དབའ་རླབས་ཀྱིས། །གདོང་མཆི་མས་བརླན་པའི་ངུ་ཤུགས་ཀྱིས། །རྒྱུད་སྨིན་པར་བྱེད་པའི་བླ་མ་དེ། །ཐུགས་མི་བསྐྱོད་རྒྱལ་པོའི་ངོ་བོ་རུ། །གདན་བཞི་བརྩེགས་པ་ཡི་སྟེང་དུ་བསམ། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་རྒྱ་མཚོའི་ཚོགས་རྣམས་དང༌། །གཉིས་སུ་མེད་པ་ཐམས་ཅད་ལ། །མཆོད་པའི་སྤྲིན་ཕུང་དཔག་མེད་པས། །རྒྱུན་ཆད་མེད་པར་མཆོད་བྱ་ཞིང༌། །དབང་བསྐུར་རྒྱུན་ཆད་མེད་པར་ལོངས། །ཡི་གེ་བརྒྱ་པ་ལ་སོགས་ཀྱིས། །དམ་ཚིག་ཉམས་པའི་དྲི་མ་སྦྱང༌། །ཡོན་ཏན་བསྐྱེད་པའི་བླ་མ་དང༌། །འཕྲད་པའི་གསོལ་བ་བཏབ་བྱས་ན། །ངེད་ཀྱི་བླ་མ་གོང་མ་ལྟར། །རྒྱུད་སྨིན་པའི་རྗེ་དང་མཇལ་ནས་ཀྱང༌། །སྐྱོན་དག་ཡོན་ཏན་རྫོགས་གྱུར་ཅིང༌། །མཆོག་གི་དངོས་གྲུབ་ཐས་ཉིད་གཤིས་ལ་འཕོ་འགྱུར་མེད། །དུས་གསུམ་སངས་རྒྱས་ཀུན་གྱིས་ཀྱང༌། །སེམས་ཀྱི་ངོ་བོ་མཚོན་དུ་མེད། །དཔལ་ལྡན་ཕག་མོ་གྲུ་པས་ཀྱང༌། །དབང་བཞིས་བསྒྲུབས་པའི་འབྲས་བུ་འདི། །དུས་གསུམ་རྒྱལ་བའི་འབྱུང་གནས་སུ། །ཡང་དང་ཡང་དུ་བཀའ་བསྩལ་གསུངས། །དུས་གསུམ་སངས་རྒྱས་ཐམས་ཅད་ཀྱང༌། །བློ་ཡི་ཡུལ་དུ་མ་གྱུར་པ། །སྐྱེད་བྱེད་ཕ་རོལ་ཕྱིན་པ་ལ། །ཕྱག་འཚལ་འདུད་པའི་མདོ་ནས་གསུངས། །དཔལ་ས་ར་ཧ་ཡི་ཞལ་སྔ་ནས། །ས་དང་ལམ་དང་སངས་རྒྱས་ཐམས་ཅད་རོ་གཅིག་པས། །གཉུག་མའི་ཡིད་ནི་ཡིད་ཀྱིས་ཡིད་ལ་དྲིས། །བློ་ལས་འདས་ན་ཕྱག་རྒྱ་ཆེན་པོ་སྟེ། །ས་དང་ལམ་དང་སངས་རྒྱས་སྐུ་གསུམ་དང༌། །ཆོས་དང་དགེ་འདུན་ཆེ་བར་གྲགས་པ་རྣམས། །བློ་ཡིས་མཚོན་ན་ཐམས་ཅད་ཀུན་རྫོབ་སྟེ། །དེ་ལ་མཐོ་དམན་སྣ་ཚོགས་གང་ཕྱེ་ཡང༌། །བྱིས་པས་རང་གི་གནས་ལུགས་མ་མཐོང་བས། །ཀུན་ཏུ་འབད་ཀྱང་འབྲས་བུ་ག་ལ་ཐོབ། །གལ་ཏེ་བརྗོད་དུ་མེད་པའི་དོན་མཐོང་ན། །འདི་ལ་མི་མཐུན་གང་ཡང་ཡོད་མ་ཡིན། །བསམ་མེད་ཕྱག་རྒྱ་ཆེན་པོའི་དོན་རྟོགས་པས། །རྣམ་རྟོག་འཁོར་བའི་རྒྱུ་འབྲས་སྣ་ཚོགས་ནི། །འཁོར་དང་མྱ་ངན་འདས་པ་སངས་རྒྱས་སེམས་ཅན་ཞེས། །བཟང་ངན་ཆགས་སྡང་རེ་དོགས་བདུད་རྣམས་ཀྱིས། །གཉུག་མའི་རྒྱ་མཚོ་ཆེན་པོ་དཀྲུགས་གྱུར་པས། །རིགས་དྲུག་འཁོར་བའི་དབའ་ཀློང་ཆེན་པོ་ཡི། །རྟག་ཏུ་བདེ་བ་མེད་པར་གྱུར་ཏ་རེ། །ཀྱེ་ཧོ།

སྤང་བྱ་དང་ནི་གཉེན་པོའི་ཆོས་རྣམས་ཀུན། །བྱས་པ་ཐམས་ཅད་དོན་མེད་གྱུར་པ་སྟེ། །རྟག་ཏུ་མཉམ་ཉིད་ཕྱག་རྒྱ་ཆེན་པོར་སྡོད། །དེ་ལྟར་རྒྱུའི་དུས་སུ་སྐྱབས་སུ་འགྲོ་བ་ཐུན་མོང་བ་ནས་བཟུང་སྟེ། སོ་སོར་ཐར་པ་རིགས་བདུན་གྱི་སྡོམ་པ་དང༌། བྱང་ཆུབ་མཆོག་ཏུ་སེམས་བསྐྱེད་པ་སྨོན་པ་དང་འཇུག་པ་དང༌། གསང་སྔགས་ཀྱི་དབང་རྣམ་པ་བཞི་ལ་སོགས་པ་རྣམས་ཉམས་སུ་བླངས་པས་འབྲས་བུ་མཐར་ཐུག་པའི་དུས་སུ། སྔོན་ཉམས་སུ་བླངས་པའི་ལམ་དེ་རྣམས་ཐམས་ཅད་ཀྱིས། བདག་ཉིད་ཀྱི་ལས་དང་ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་སྦྱོང་ཞིང༌། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་ལས་དང་ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་དག་ནས། རྫོགས་པའི་བྱང་ཆུབ་ཐོབ་པར་འདོད་པའི་ཤུགས་ཀྱིས་ཞུགས་པས། སངས་རྒྱས་པའི་དུས་སུ་སངས་རྒྱས་ཀྱི་གོ་བ་དེ་ཐོས་པ་དང་བསམ་པ་མ་བྱས་ཤིང༌། ཆོས་ཀྱི་མིག་མེད་པའི་རྟེན་གྱི་གང་ཟག་ཁ་ཅིག་ནི་འབྲས་བུ་མཐར་ཕྱིན་པའི་དུས་སུ། བློ་བྱས་ཀྱི་སྟོང་པ་དམིགས་ཡུལ་དུ་བཞག་པ་ཞིག་ལ་ཆོས་ཀྱི་སྐུར་བྱས་ཤིང༌། སེམས་ཉིད་གཉུག་མ་ལྷན་ཅིག་སྐྱེས་པ་ངོ་མ་ཤེས་པའི་སྐྱོན་གྱིས། ནམ་འཆི་བའི་དུས་སུ་སྟོང་པ་ཉིད་དུ་འོང་བ་ཡིན་ཞེས་ཟེར། འོ་ན་སྟོང་པ་ཉིད་ཅི་འདྲ་བྱས་ན་ནམ་མཁའ་ལྟ་བུ་ཡིན་ཏེ། རང་ཉིད་ཀྱང་ནམ་འཆི་བའི་དུས་སུ། སེམས་ཉིད་སྟོང་པ་ནམ་མཁའ་ལྟ་བུ་དེ་དང༌། ཕྱི་རོལ་གྱི་ནམ་མཁའ་སྟོང་པ་ཉིད་དང་དབྱེར་མེད་དུ་ཕྲུགས་ཀྱིས་འདྲེས་ནས་འགྲོ་བ་དེ་ལས་གཞན་མེད་དེ། དེ་ཡང་སྐུ་གསུམ་རྣམ་པར་བཞག་པའི་མདོ་ལུང་འདྲེན་ཅིང༌། ཆོས་ཀྱི་སྐུ་ནི་ནམ་མཁའ་དང་འདྲའོ་ཞེས་ཟེར་ཏེ། མདོ་དེའི་དགོངས་པ་ཡང་གཟུང་འཛིན་མཐའ་དག་གི་སྤྲོས་པས་སྟོང་པའི་ངོས་ནས་ནམ་མཁའ་ལྟ་བུ་ཞེས་དཔེར་བཞག་ཀྱང༌། ཆོས་ཀྱི་སྐུ་དེ་ལ་ཇོ་བོ་བྱམས་པས་བྱང་ཆུབ་ཞེས་མིང་དུ་བཏགས་ནས་བྱང་ཆུབ་དེ་ལ་ཡོན་ཏན་གྱི་ཚོགས་དཔག་ཏུ་མེད་པ་ཐམས་ཅད་ཀྱང་མདོར་བསྡུས་ན།

བྲལ་བའི་ཡོན་ཏན་སུམ་ཅུ་རྩ་གཉིས། སྟོབས་བཅུ་དང༌། མི་འཇིགས་པ་བཞི་དང༌། མ་འདྲེས་པའི་ཆོས་བཅོ་བརྒྱད་རྣམས་ཀྱིས་འདས་པ་དང༌། མ་འོངས་པ་དང༌། ད་ལྟར་གྱི་དུས་ཐམས་ཅད་ནོར་འཁྲུལ་མེད་པར་མངོན་དུ་གྱུར་པ་མཁྱེན་པ་ལ་སོགས་པ་དང༌། རྣམ་པར་སྨིན་པའི་ཡོན་ཏན་སུམ་བཅུ་རྩ་གཉིས། སྔོན་རྒྱུའི་དུས་སུ་བསོད་ནམས་ཀྱི་ཚོགས་བསམ་གྱིས་མི་ཁྱབ་པ་བསགས་པ་ཐམས་ཅད་ཀྱི་རྣམ་པར་སྨིན་པ་ལས་གྲུབ་པ། སྐུ་ལ་ཞིང་ཁམས་ཐམས་ཅད་སྣང་ཞིང༌། ཞིང་ཁམས་ཐམས་ཅད་ལ་སྐུས་ཁྱབ་པ་གདུལ་བྱའི་ཚོགས་བསམ་གྱིས་མི་ཁྱབ་པ་ཐམས་ཅད་སྨིན་པར་བྱེད་པའི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་འབྱུང་གནས་སུ་གྱུར་པ། ས་དང་ལམ་ལ་གནས་པའི་བྱང་ཆུབ་སེམས་དཔའ་ཐམས་ཅད་ལ་སྣང་བ་དང༌། རབ་ཏུ་སྣང་བ་དང༌། ཤིན་ཏུ་རབ་ཏུ་སྣང་བའི་སྐུ་དེ་ལ་ཡོན་ཏན་གྱི་སྐུ་ཞེས་བྱ་བར་ལུང་དང་བསྟན་བཅོས་ཐམས་ཅད་དུ་གྲགས་པ་དང༌། ཡང་ཆོས་ཀྱི་སྐུ་དེ་ཡི་ཕྲིན་ལས་བདག་རྐྱེན་ཆོས་ཀྱི་སྐུ་སྤྲོས་པ་ཐམས་ཅད་ཀྱི་མཐའ་དང་བྲལ་བ་སྟེ། ཇི་སྲིད་ཞིག་པར་མ་གྱུར་གྱི་བར་དང༌། གཞན་རྐྱེན་སྔོན་བྱང་ཆུབ་མཆོག་ཏུ་སེམས་བསྐྱེད་པ་དང༌། སྨོན་ལམ་གྱི་སྟོབས་ཀྱིས་ཇི་སྲིད་འཁོར་བའི་རྒྱ་མཚོ་ཆེན་པོ་མ་སྟོང་གི་བར་དུ། ལྷུན་གྱིས་གྲུབ་པ་དང་རྒྱུན་ཆད་མེད་པའི་ཚུལ་གྱིས། ཆོས་ཀྱི་སྐུ་དེ་ཉིད་གདུལ་བྱའི་ཚོགས་བསམ་གྱིས་མི་ཁྱབ་པ་ལ། སྐུའི་རྣམ་པ་དང༌། གསུང་གི་རྣམ་པ་དང༌། ཐུགས་ཀྱི་རྣམ་པ་སྣ་ཚོགས་སུ་སྣང་སྟེ། རྟ་དང་གླང་པོ་ཤིང་རྟ་དང༌། །གླང་པོ་སེང་གེ་རི་བོང་བྱ། །སྣོད་དང་བཅུད་ཀྱི་རྣམ་པ་དང༌། །ཞི་བ་ཁྲོ་བོ་སྣ་ཚོགས་ཀྱིས། །སེམས་ཅན་མྱ་ངན་འདས་ལ་འགོད། །ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང༌། །འགྲོ་བ་ཀུན་གྱི་སྒྲ་རྣམས་ཇི་སྙེད་པ། །གསུང་གཅིག་ཡན་ལག་རྒྱ་མཚོའི་སྒྲ་སྐད་ཀྱིས། །གསུང་གཅིག་དུ་ནི་གསུངས་མོད་ཀྱང༌། །དུ་མ་ཉིད་དུ་སོ་སོར་གོ

།ཀུན་གྱིས་སེམས་ཅན་སྨིན་པར་བྱེད། །སེམས་ཅན་བློ་ཡི་བྱེ་བྲག་རྣམས། །རྒྱལ་བ་དེ་ལ་རྣམ་པར་གོ །ཚངས་པ་དང་ནི་ཁྱབ་འཇུག་དང༌། །ལྟ་བ་དྲུག་ཅུ་རྩ་བཞི་དང༌། །འགྲོ་དྲུག་སོ་སོའི་བསམ་པ་རྣམས། །ཐུབ་པ་དེ་ལ་རྣམ་ཐར་སྣང༌། །ཉན་ཐོས་རང་རྒྱལ་ལྟ་བ་དང༌། །སེམས་ཙམ་དབུ་མ་ལ་སོགས་པ། །འདོད་བློ་བྱེ་བྲག་ཐམས་ཅད་ཀྱང༌། །རྒྱལ་བ་རྣམས་ཀྱིས་ཤིན་ཏུ་གསུངས། །ལྷ་ཡི་ཐེག་དང་ཚངས་པའི་ཐེག །དེ་བཞིན་དུ་ནི་རང་རྒྱལ་གྱི། །བྱིས་པ་རྣམས་ནི་ཡོངས་དྲང་ཕྱིར། །ཐེག་པ་སྣ་ཚོགས་ངས་བསྟན་ཏེ། །ཇི་སྲིད་རྣམ་རྟོག་ཡོད་ཀྱི་བར། །ཐེག་པའི་མཐའ་ལ་ཐུག་པ་མེད། །ལྟ་བའི་རྣམ་པ་དེ་དག་གིས། །ལྟ་བ་རབ་ཏུ་ཞི་བར་སྦྱོར། །ཆོས་སྐུ་ཕྲིན་ལས་ཟབ་མོ་སྟེ། །བདག་རྐྱེན་གཞན་རྐྱེན་རྟེན་འབྲེལ་གྱིས། །ངེས་པར་འབྱུང་བ་ལུང་རྣམས་དང༌། །བསྟན་བཅོས་རྣམས་སུ་བཤད་པ་སྟེ། །གྲངས་མེད་རྣམ་པ་གསུམ་ལ་སོགས། །འབད་པ་དྲག་པོས་བསྒྲུབས་པ་ཡིས། །བླ་མེད་བྱང་ཆུབ་རིན་པོ་ཆེ། །ཡོན་ཏན་ཕྲིན་ལས་མི་མངའ་ན། །བསྒྲུབས་པ་ཐམས་ཅད་དོན་མེད་ཅིང༌། །མདོ་རྒྱུད་རྣམས་དང་མི་འགལ་ལམ། །ཡང་ངེད་མདོ་རྒྱུད་རྣམས་ལ་ཐུག་རེག་མེད། །མགོན་པོ་བྱམས་པ་ལ་སོགས་པ། །བསྟན་བཅོས་མཁན་པོ་རྣམས་ཀྱིས་བཤད། །དོན་གྱི་སྙིང་པོ་ཕྱིན་ཅི་མ་ལོག་པ་བསྟན་བཅོས་སུ་མ་བཀོད་སྙམ་ན། བླ་མ་རིན་པོ་ཆེའི་ཞལ་ནས། ཆོས་ཐེག་པ་ཆེན་པོ་རྒྱུད་བླ་མ་དང༌། རྒྱུད་ཀྱི་རྒྱལ་པོ་དཔལ་གསང་བ་འདུས་པ་དང༌། མདོ་ཏིང་ངེ་འཛིན་གྱི་རྒྱལ་པོ་དང་གསུམ་ཡིན་གསུངས་པས། དེ་གསུམ་དུ་སྐུ་གསུམ་རྒྱ་ཆེར་རྣམ་པར་བཤད་པ་དང༌། དཔལ་ས་ར་ཧ་དང་འཕགས་པ་ཀླུ་སྒྲུབ་ལ་སོགས་པ་རྣམས་ཀྱིས་སྐུ་ཡི་རྣམ་པ་གསུམ་རྒྱུ་འབྲས་ཀྱི་ཚུལ་དུ། བསོད་ནམས་དང་ཡེ་ཤེས་ཀྱི་ཚོགས་ཀྱི་འབྲས་བུར་གསུངས་པ་རྣམས་དང་ཡང་འགལ་བས། ལྟ་བ་ཕྱིན་ཅི་ལོག་དེས་རང་གཞན་ཐམས་ཅད་ཕུང་བར་ཟད་དོ། །ཡང་མཉམ་པ་ཉིད་ཀྱི་དོན་མ་རྟོགས་པས།

ཚུ་རོལ་མཐོང་བའི་རྟེན་གྱི་གང་ཟག་བློ་ཕྱོགས་རིས་སུ་ལྷུང་བ་རྣམས་ཀྱིས་དེ་བཞིན་གཤེགས་པ་རྣམས་ཀྱི་སྐུ་གསུང་ཐུགས་ཀྱི་གསང་བ་ཟབ་མོ་བློ་ལས་འདས་ཤིང༌། བློའི་ཡུལ་དུ་མ་གྱུར་པ་སོ་སོར་རྟོགས་པའི་ཤེས་རབ་ཀྱིས་འཇལ་བར་བྱེད་པ་རྣམས་ནི། འདི་ལྟར་ནམ་མཁའ་འདི་ལ་འདོམ་གང་ཡོད་ཅེས་པ་དང༌། མཐོ་གང་ཡོད་ཅེས་པ་དང༌། སོར་གཅིག་དང་སོར་གཉིས་ལ་སོགས་པ་འདི་ཡོད་མི་མཐུན་པས་རྩོད་པ་ལྟ་བུའོ། །དེ་ལ་ཐུགས་ཀྱི་གསང་བ་ལ་རྩོད་པ་རྣམས་ནི་ཡེ་ཤེས་རྒྱུན་ཆད་དམ་མ་ཆད་རྩོད་དེ། ཁ་ཅིག་ན་རེ་དྲན་རིག་འདི་ཉིད་རྒྱུན་མ་ཆད་པས་ཇེ་གསལ་དུ་སོང་ནས་སངས་རྒྱས་པའི་དུས་སུ་མཁྱེན་པ་གཉིས་དེ་ལ་འབྱུང་ཞེས་ཟེར་ཏེ། དྲན་པ་དང་རིག་པ་ཡིན་ནམ་མ་ཡིན། ཡིན་ན་དྲན་རིག་དེ་ཉིད་འཁོར་བ་སྡུག་བསྔལ་གྱི་འབྱུང་ཁུངས་མ་རིག་པ་ཆེན་པོར་འགྱུར་ཞིང༌། དེས་ནི་སངས་རྒྱས་ཀྱི་ས་ལྟ་ཅི་སྨོས་ཏེ། ཉན་ཐོས་དང་རང་སངས་རྒྱས་ཀྱི་ས་ཡང་མི་ཐོབ་སྟེ། དྲན་རིག་དངོས་པོ་ཡིན་པས། དངོས་པོ་འདུས་མ་བྱས་ཀྱིས་རབ་ཏུ་ཕྱེ་བས་འབྲས་བུ་ཉན་ཐོས་དང་རང་སངས་རྒྱས་ཡིན་པར་གསུངས་སོ། །ཡང་ཟླ་བ་སྒྲོན་མ་ལ་སོགས་པ་སངས་རྒྱས་ཀྱི་གསུང་རབ་རྣམས་སུ་སེམས་གདོད་ནས་མ་སྐྱེས་པ། སྤྲོས་པ་ཐམས་ཅད་ཀྱི་མཐའ་དང་བྲལ་བ་ཅིའི་ངོ་བོར་ཡང་མ་གྲུབ་པར་གསུངས་པ་དང༌། རྒྱུད་ཀྱི་རྒྱལ་པོ་དཔལ་གསང་བ་འདུས་པ་ལས་ཀྱང༌། དངོས་པོ་ཐམས་ཅད་དང་བྲལ་ཞིང༌། །ཕུང་པོ་ཁམས་དང་སྐྱེ་མཆེད་དང༌། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པ་མཉམ་པ་ཉིད། །རང་སེམས་གདོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་གསུངས་པས་དང་པོ་ནས་མ་སྐྱེས་པ་ཅིའི་ངོ་བོར་ཡང་མ་གྲུབ་པ་དེའི་ཕ་རོལ་ན། དྲན་རིག་འབྱུང་བར་འདོད་ན་ནི་ཧ་ཅང་ཡང་དངོས་པོ་ལ་མངོན་པར་ཞེན་དྲགས་པས་དྲན་རིག་འདོད་པ་ཁོ་ནའོ། །ཡང་བློས་བྱས་ཀྱི་སྟོང་པ། བློའི་ཡུལ་དུ་བྱས་པའི་སྟོང་ཉིད་ལ་མངོན་པར་ཞེན་པས།

ཡང་དག་པའི་དོན་མ་མཐོང་བའི་རྟེན་གྱི་གང་ཟག་ཁ་ཅིག་ནི། སྟོང་པ་ཉིད་ནམ་མཁའ་ལ་བྱས་ཤིང༌། སེམས་དང་འཁོར་འདས་ཐམས་ཅད་ཀྱང་ནམ་མཁའ་ལ་སྦྱོར་ཞིང༌། དེ་བཞིན་གཤེགས་པས་ཡང་དག་པའི་དོན་བྱིས་པ་སོ་སོའི་སྐྱེ་བོ་རྣམས་ལ་ནམ་མཁའ་རྟོགས་སླ་བ་དཔེར་བརྗོད་པ་མ་གོ་ནས་རང་གི་བློས་བརྟགས་པའི་ནམ་མཁའ་ལྟ་བུའི་སྟོང་པ་ཉིད་བློ་ལ་གོ་བདེ་བ་བྱུང་ནས་དེས་དེ་བཞིན་གཤེགས་པའི་ཐུགས་ཀྱི་གསང་བ་ཡེ་ཤེས་ལ་ཡར་བཀབ་སྟེ། ཡེ་ཤེས་མེད་ཅེས་ཐག་བཅད་ནས་དེས་དེ་བཞིན་གཤེགས་པའི་ཡེ་ཤེས་ལ་སྐུར་བ་འདེབས་ཏེ། ཡེ་ཤེས་ཞེས་བྱ་བ་ནི་ཇི་ལྟ་བ་མཁྱེན་པའི་ཡེ་ཤེས་ཆོས་ཉིད་དོན་དམ་པའི་བདེན་པ་ཙམ་ལ་སྐུར་བ་བཏབ་པ་དང༌། ཇི་སྙེད་པ་མཁྱེན་པའི་ཡེ་ཤེས་སེམས་ཅན་གྱི་ཁམས་དང༌། བག་ལ་ཉལ་བ་དང༌། བསམ་པའི་ཚོགས་དང༌། འཕགས་པ་རྣམས་ཀྱི་ས་དང་ལམ་དང༌། ཐམས་ཅད་མཁྱེན་པའི་ཡེ་ཤེས་དང༌། དཀོན་མཆོག་རིན་པོ་ཆེ་རྣམ་པ་གསུམ་ལ་སོགས་པ་ཡིན་པས། དེ་དག་ཐམས་ཅད་ལ་ཡང་སྐུར་བ་བཏབ་པར་འགྱུར་བ་དང༌། ལོག་པར་རྟོག་པའི་བློ་ཅི་ཡང་མེད་པ་ཡུལ་དུ་བྱས་པས་ཚུལ་ཁྲིམས་དང༌། སྡོམ་པ་ཐམས་ཅད་ཀྱང་གློད་པར་འགྱུར་ཞིང་ངན་སོང་གསུམ་དུ་འགྲོ་བར་འགྱུར་ཏེ། སློབ་དཔོན་འཕགས་པ་ཀླུ་སྒྲུབ་ཀྱི་ཞལ་སྔ་ནས། ཡོད་པ་པོ་ནི་བདེ་འགྲོར་འགྲོ། །མེད་པ་པོ་ནི་ངན་འགྲོར་འགྲོ། །གཉིས་ལ་མི་བརྟེན་ཐར་པ་ཐོབ། །ཅེས་པས། མེད་པར་འདོད་པའི་བློ་གྲོས་ཅན་དེ་གཟུང་བའི་ཡུལ་ལ་འཁྲུལ་པར་གྱུར་པས། འཛིན་པའི་ཤེས་པ་འཁྲུལ་བ་དང༌། འཁྲུལ་པ་ཉིས་བརྩེགས་དེས་སྐུར་བ་འདེབས་པའི་མཐའ་ལ་མངོན་པར་ཞེན་པས་མེད་པར་འདོད་པ་ངན་འགྲོར་འགྲོའོ། །ཡོད་པ་བདེ་འགྲོར་འགྲོ་བ་ནི། དངོས་པོར་འཛིན་པའི་དུག་ཏུ་དྲན་རིག་སངས་རྒྱས་ཀྱི་ཡེ་ཤེས་སུ་འདོད་ཀྱང་སེམས་ལས་བྱུང་བའི་རྒྱུ་འབྲས་ཀྱི་རྟེན་འབྲེལ་ལ་ཚིག་ཚག་ཤིན་ཏུ་དམ་པས། སྤང་བྱ་དང་གཉེན་པོའི་གོ་ཆ་བགོས་པའི་སྟོབས་ཀྱིས་རྒྱུ་འབྲས་ལ་ནན་ཏན་བྱེད།

ཚུལ་ཁྲིམས་གཤའ་མར་བསྲུང༌། དེས་བདེ་འགྲོར་འགྲོ་བའོ། །གཉིས་ལ་མི་བརྟེན་ཐར་པ་ནི། །གང་ཚེ་ང་ལ་ཁས་ལེན་ཡོད། །དེ་ཚེ་སྐྱོན་དང་བཅས་པ་ཡིན། །གང་ཚེ་ང་ལ་ཁས་ལེན་མེད། །དེ་ཚེ་སྐྱོན་མེད་ཁོ་ན་ཡིན། །བློ་ཡི་མཚོན་དུ་མ་བཏུབ་པ། །དོན་དམ་བརྗོད་ལས་འདས་པ་དེ། །སྒྲོ་སྐུར་གཉིས་དང་རྣམ་པར་བྲལ། །བསམ་མེད་བརྗོད་དུ་མེད་པ་དེ། །བརྗོད་པའི་ཚིག་གིས་མི་རྟོགས་པ། །མཁས་པའི་སྐྱེ་བོས་མ་གོ་འམ། །བརྗོད་བྲལ་དོན་གྱི་དབུ་མ་དེ། །སངས་རྒྱས་ཉིད་ནས་ད་ཡི་བར། །ཉམས་དང་རྟོགས་པ་བརྒྱུད་པ་ལ། །ལྷད་དང་བར་ཆད་མ་ཞུགས་པ། །ཐུགས་ནས་ཐུགས་སུ་བརྒྱུད་པ་ཡི། །ཉམས་རྟོགས་ལྡན་པའི་བླ་མ་ལ། །མོས་གུས་དུས་མཐའ་བསྟེན་པ་ཡིས། །བརྗོད་མེད་ལྷན་ཅིག་སྐྱེས་པ་དེ། །རྟོགས་པར་འགྱུར་བ་རྒྱལ་བས་གསུངས། །སངས་རྒྱས་བསྟན་པ་རིན་པོ་ཆེ། །རྣལ་འབྱོར་པ་ཡི་འཛིན་པར་ངེས། །གསང་བ་གསུམ་གྱི་རྣམ་བཞག་ཀྱང༌། །གཉིས་མེད་གོ་ན་གོ་བར་ཟད། །གཞན་དུ་དམུས་ལོང་ཟླ་བ་ལ། །སངས་རྒྱས་གཉིས་པ་ལྟ་བུ་ཡི། །བླ་མ་རིན་ཆེན་ཞལ་སྔ་ནས། །ཡང་དང་ཡང་དུ་བཀའ་བསྩལ་གསུངས། །མདོར་ན་འབྲས་བུའི་རྣམ་བཞག་ནི། །ཆོས་སྐུ་ཡོན་ཏན་མེད་པ་དང༌། །ཕྲིན་ལས་འབྱུང་བ་སྟོང་པ་ཡང༌། །བརྒྱུད་པའི་བླ་མས་མ་གསུངས་ཤིང༌། །ཆོས་སྐུ་དངོས་འཛིན་ཆེན་པོར་ཡང༌། །ལུང་དང་རིགས་པས་མི་འགྲུབ་ཅིང༌། །རྣལ་འབྱོར་རྟོགས་པའི་ཉམས་ལ་ཡང༌། །ཧ་ཅང་བདེ་བར་མ་ཚོར་ཏེ། །མཐའ་གཉིས་བྲལ་བའི་དབུ་མ་ཡང༌། །དོན་དམ་སྤྲོས་པ་མེད་པས་ན། །འཕགས་པའི་གང་ཟག་མ་གཏོགས་པ། །རིགས་པས་རྟོགས་སྙམ་མི་བགྱིད་པས། །གྲུབ་ཐོབ་སྤྲུལ་པའི་བླ་མ་ལ། །མོས་གུས་བྱ་བ་མ་གཏོགས་པ། །སངས་རྒྱས་རྣམས་ཀྱར་འདོད་པ་ཡི། །བདག་བློ་ངན་པའི་ཕྱོགས་སུ་ལྷུང་གྱུར་ན། །བླ་མའི་གསུང་འདིས་བདག་བློ་བསྐུལ་ཕྱིར་བྲིས། །ནོར་ཅིང་འཁྲུལ་པར་གྱུར་པ་གང་ཡོད་རྣམས། །བླ་མ་རྣམས་དང་ཆོས་མིག་ཅན་ལ་བཟོད་པར་གསོལ། །དགེ་བ་དྲི་མེད་བདག་གིས་གང་བསགས་པས། །མཁའ་དང་མཉམ་པའི་འགྲོ་བ་མ་ལུས་ཀུན། །གཟུང་འཛིན་སྤྲོས་པའི་སྐྱོན་གྱིས་མ་གོས་པ། །མཐར་ཐུག་ཕྱག་རྒྱ་ཆེན་པོ་ཐོབ་པར་ཤོག

།བསྟན་བཅོས་དོན་ངེས་པར་བཀོད་པའི་རྒྱལ་མཚན་རྫོགས་སོ།། །། 

༡༨༩༽ ༄། །གནས་སྐབས་དང་མཐར་ཐུག་གི་ཡོན་ཏན་སྒྲུབ་བྱེད་ཀྱི་རྟེན་འབྲེལ།། ཨོཾ་སྭསྟི། ཚོགས་གཉིས་མཐར་ཕྱིན་བླ་མ་རིན་པོ་ཆེ། །འཇིག་རྟེན་གསུམ་གྱི་མགོན་པོ་ཐུགས་རྗེ་ཅན། །ཐབས་དང་ཤེས་རབ་གཉིས་མེད་དོན་སྟོན་པས། །འགྲོ་བ་མ་ལུས་སྨིན་པར་མཛད་ལ་འདུད། །བུ་ཁྱོད་དྲུང་ན་གནས་པ་རྣམས་ཀྱིས། བསོད་ནམས་དང་ཡེ་ཤེས་ཀྱི་ཚོགས་གཉིས་གསོག་པ་གལ་ཆེ་སྟེ། དེ་ལ་ཚོགས་བསགས་མ་བསགས་ཞེས་བྱ་བའི་གོ་བ་དེ་ཡང་བསམ་པ་བཟང་ངན་གྱི་རྗེས་སུ་འཇུག་པ་ལས་གཞན་མེད་དེ། ཞེ་སྡང་གི་བསམ་པའི་རྗེས་སུ་ཞུགས་ན་ནི་ཚེ་འདི་དང་ཕྱི་མ་གཉིས་ཀར་ཞེ་སྡང་གི་བསམ་པ་དེའི་ལས་ཚན་ཆེ་ཆུང་དང༌། ཡུན་རིང་ཐུང་གིས་གཤགས་པ་དང༌། གཅོད་པ་དང༌། གཏུབ་པ་དང༌། དམྱལ་བ་དང༌། སྡུག་བསྔལ་རྣམས་ཀྱང་རིང་ཐུང་དུ་འགྱུར་བ་དང༌། འ་ཀྱི་ཁམས་དང༌། སྙོམས་པར་འཇུག་པས་གཟུགས་མེད་ཀྱི་ཁམས་དང༌། སངས་རྒྱས་ལ་དད་པས་དེའི་ཞིང་ཁམས་དང༌། འཁོར་བ་སྡུག་བསྔལ་གྱི་རྒྱ་མཚོར་ཤེས་ཤིང༌། རང་ཉིད་མྱ་ངན་ལས་འདའ་བར་འདོད་པའི་བསམ་པས། ཀུན་འབྱུང་གི་འཁོར་བ་སྤོང་ཞིང༌། འགོག་པར་འགྲོ་བའི་ལམ་རྒྱུད་ལ་སྐྱེས་པས་ནི་ཉན་ཐོས། ཁམས་གསུམ་གྱི་འཁོར་བ་ཐམས་ཅད་རྟེན་འབྲེལ་གྱི་ཚུལ་དུ་འཁོར་བ་ལས། ཐབས་མཁས་པ་ཟབ་མོ་ལུགས་ལས་བཟློག་པའི་ཚུལ་ལུགས་མ་རིག་པ་འགགས་པས། རྒ་ཤིའི་བར་དུ་འགག་པ་རྟོགས་ཤིང་མངོན་དུ་བྱས་པ་ནི་རང་བྱང་ཆུབ། རྒྱུ་བྱང་ཆུབ་མཆོག་ཏུ་སེམས་བསྐྱེད་ནས་ལམ་ཕ་རོལ་ཏུ་ཕྱིན་པ་རྣམ་པ་དྲུག་ཉམས་སུ་བླངས་པས། སངས་རྒྱས་པ་ནི་མཚན་ཉིད་ཕ་རོལ་ཏུ་ཕྱིན་པའི་ཐེག་པ། མཐར་ཐུག་སངས་རྒྱས་གཟུགས་ཀྱི་སྐུ་དང་ཆོས་ཀྱི་སྐུ་ད་ལྟར་དུས་གཅིག་ཉམས་སུ་ལེན་པ་ནི་གསང་སྔགས་འབྲས་བུ་ལམ་དུ་བྱེད་པ་ཡིན་པས། འདི་རྣམས་ཐམས་ཅད་ལ་སྔོན་ཇི་ལྟར་གོམས་པ་དང༌། ད་ལྟར་ཡང་གོམས་པར་བྱས་ཤིང་བྱེད་པ་དང༌། བློ་ངེས་པ་དང་མ་ངེས་པ་ཡུན་རིང་ཐུང་གི་བྱེ་བྲག་གིས། བསོད་ནམས་དང་བསོད་ནམས་མ་ཡིན་པའི་ཚོགས་བསགས་པ་ཆེ་ཆུང་དང༌།

ཡུན་རིང་ཐུང་དུ་འགྱུར་བ་ལ་བསོད་ནམས་ཀྱི་ཚོགས་དང་བསོད་ནམས་མ་ཡིན་པའི་ཚོགས་བསགས་པ་ཆེ་ཆུང་ཞེས་ཟེར་རོ། །བུ་དེ་ལ་འདི་རྣམས་ཐམས་ཅད་ནི་བསམ་པ་འབའ་ཞིག་ཡིན་ལ། བསམ་པ་ངན་པའི་རྗེས་སུ་ལུས་ངག་ཞུགས་པ་རྣམས་ལ་ནི། ལས་དང་ཉོན་མོངས་པའི་འབྲས་བུ་སྡུག་བསྔལ་གྱི་ཕུང་པོ་ཁམས་གསུམ་གྱི་འཁོར་བར་འཁྱམས་ཞེས་འཕགས་པ་རྣམས་ཀྱིས་སྨོད་པའོ། །བསམ་པ་བཟང་པོ་དགེ་བའི་རྗེས་སུ་འབྲངས་པ་ལུས་ངག་གིས་ནི་མཐོ་རིས་ལྷ་མིའི་གོ་འཕང་ཐོབ་ཅིང༌། བདེ་བ་དང་སྐྱིད་པ་དེ་ལ་ནི་མངོན་པར་ཤེས་པ་ཐོབ་པའི་དྲང་སྲོང་རྣམས་ཀྱིས་བསྟོད་དོ། །དགེ་བ་དང་མི་དགེ་བ་དང་ལུང་དུ་མ་བསྟན་པའི་སེམས་ཉིད་ཉེ་བར་ཞི་ཞིང་མ་སྐྱེས་པ་ལ་ནི། མ་སྐྱེས་པའི་རྗེས་སུ་འབྲངས་ནས་འཕགས་པའི་ལམ་ཡན་ལག་བརྒྱད་ཉམས་སུ་ལེན་པ་རྣམས་ལ་ནི། ཁམས་གསུམ་ལས་ངེས་པར་འཕགས་ཤིང་མྱ་ངན་ལས་འདའ་སྟེ། དེ་ནི་ཡང་དག་པར་རྫོགས་པའི་སངས་རྒྱས་རྣམས་ཀྱི་ཆོས་ཞི་བ་འདོད་ཆགས་དང་བྲལ་བ་སྟེ་སངས་རྒྱས་རྣམས་ཀྱིས་གསུངས་སོ། །བུ་དེ་རྣམས་ཀྱང་རང་གི་བསམ་པ་ཡིན་ལ། འགྱུར་བ་མི་རྟག་པ་ཇི་ལྟར་བསམས་ཤིང་བྱས་པ་དེ་ལྟར་འགྱུར་བ་དེ་རིགས་ཤེས་ཟེར་བ་ཡིན། ཇི་ལྟར་བྱས་བྱས་སུ་འགྱུར་བས་དཔེ་མེད་པའི་ཧ་ཅང་དཀའ་བར་ཡང་མི་འདུག བསམ་པ་ཡིན་པ་ནི་འདྲ། བསྒྲུབ་པས་ཆོག བསམ་ངན་གྱི་རྗེས་སུ་འབྲངས་པའི་སྡུག་བསྔལ་ཡང་བཟོད་པར་ནི་དཀའ། ཆུ་འབོག་d བརྒལ་བ་ ལན་གཅིག་ལ་བརྗེ་བཅང་ལན་གཉིས་ཀྱང་མི་ནུས་པས། ད་ལྟ་ནས་ཐེག་པ་ཆེན་པོ་གསང་སྔགས་ཀྱི་སྒོར་འཇུག་པར་བྱའོ། །དེ་གང་ཡིན་ཡང་བསོད་ནམས་དང་ཡེ་ཤེས་ཀྱི་ཚོགས་རྣམ་པ་གཉིས་ཀྱིས་ཉམས་སུ་བླང་སྟེ། དེ་ཡང་བླ་མ་རིན་པོ་ཆེའི་ཞལ་སྔ་ནས། ངེད་ཀྱི་ལུགས་ཀྱི་ཚོགས་གཉིས་ཟུང་འཇུག་ཏུ་བཞེད་པ་ཡིན་གསུངས། དེ་ཡང་ཉམས་སུ་ལེན་པའི་དབང་དུ་བྱས་ན། རྒྱུའི་ཟུང་འཇུག་སྦྱོར་བ་བྱང་ཆུབ་མཆོག་ཏུ་སེམས་བསྐྱེད་ནས་སྐྱེད་རྫོགས་གཉིས་ཉམས་སུ་ལེན་པ་དང༌།

རྗེས་ཀྱི་གནས་སྐབས་སུ་ལུས་ངག་གི་དགེ་བའི་རྩ་བ་ལ་འབད་ཅིང་འཁོར་གསུམ་ཡོངས་སུ་དག་པའི་མི་དམིགས་པའི་བསྔོ་བས་རྒྱས་འདེབས་པ་དེ་ཡིན། ལམ་གྱི་དབང་དུ་བྱས་ན་རང་ཉིད་ལ་དགེ་སྦྱོར་ཅིག་རྒྱུད་ལ་སྐྱེས་པའི་དུས་སུ་ཅི་དང་ཅི་བྱེད་པ་ཐམས་ཅད་རང་གི་དགེ་སྦྱོར་དང་དབྱེར་མེད་པར། བླ་མ་རིན་པོ་ཆེའི་ཞལ་སྔ་ནས། བརྟགས་པའི་བག་ཆགས་སྣང་གྲགས་འདི། །ཆོས་སྐུ་ཡིན་པར་བཙིར་གྱིས་ཟུངས། །རང་ལ་སྐྱེས་པའི་རྣམ་རྟོག་འདི། །དོན་དམ་ཡིན་པར་བཙིར་གྱིས་ཟུངས། །ཞེས་པ་ལྟར་གཉིས་མེད་འབའ་ཞིག་ཏུ་ཉམས་སུ་མྱོང་བའི་དུས་སུ་ལམ་གྱི་ཟུང་འཇུག་གཤའ་མ་ཡིན་པས། བྱང་ཆུབ་སེམས་དཔའ་འགྲོ་བ་སྨིན་པའི་རྟེན་འབྲེལ་བསྒྲུབ་སྟེ། རྟེན་འབྲེལ་དེ་གང་ཡིན་སྙམ་ན། བླ་མ་རིན་པོ་ཆེའི་ཞལ་སྔ་ནས། ིར་ཡོན་ཏན་གྱི་རྒྱ་མཚོ་ཞིག་སྐྱེ་བཞེད་ན། །རྨི་ལམ་སྒྱུ་མ་ལྟ་བུའི་ཚོགས། །རྒྱུན་ཆད་མེད་པར་གསོག་ན་ཡིན། །ཞེས་པ་དང༌། སློབ་དཔོན་འཕགས་པའི་ཞལ་སྔ་ནས། ཆོས་ཀྱི་སྐུ་ནི་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འབྱུང༌། །གཟུགས་ཀྱི་སྐུ་ནི་མདོར་བསྡུས་ན། །བསོད་ནམས་ཚོགས་ལས་འབྱུང་བ་ཡིན། །ཞེས་པ་ལ་སོགས་པ་གསུངས་པས། བསོད་ནམས་ཀྱི་ཚོགས་གསོག་པར་གལ་ཆེ། དེ་ཡང་བླ་མ་རིན་པོ་ཆེའི་ཞལ་སྔ་ནས། ཞིང་དང་བསམ་པ་དངོས་པོ་གསུམ། ཤིན་ཏུ་རྣམ་པར་དག་པ་གལ་ཆེ་གསུང༌། ཞིང་ལ་རྣམ་པ་གཉིས། གསང་སྔགས་འབྲས་བུ་ལམ་དུ་བྱེད་པའི་ལུགས་དང༌། མཚན་ཉིད་ཕ་རོལ་ཏུ་ཕྱིན་པའི་ལུགས་ཡིན་པ་ལས། ཕ་རོལ་ཏུ་ཕྱིན་པའི་ལུགས་ནི། ཡན་ལག་བདུན་པའི་རྟེན་སྤྲུལ་པའི་གནས་སྐབས་དང༌། སེམས་ཅན་གྱི་ཞིང་བྱང་ཆུབ་སེམས་དཔའི་སྡེ་སྣོད་རྣམས་སུ། དམ་པ་རྣམས་ཀྱིས་རྒྱ་ཆེར་གསུངས་པ་དང༌། གསང་སྔགས་ཀྱང་ཞིང་ནི་ཕྱི་སྣོད་ཀྱི་འཇིག་རྟེན་གཞལ་ཡས་ཁང༌། ནང་བཅུད་ཀྱི་སེམས་ཅན་ལྷ་དང་ལྷ་མོ། སེམས་ཅན་རེ་རེ་ཡང་སངས་རྒྱས་སྐུ་གསུམ་ཡེ་ཤེས་རྣམ་པ་ལྔའི་བདག་ཉིད།

དུས་གསུམ་གྱི་སངས་རྒྱས་ཐམས་ཅད་དང་ཆོས་ཀྱི་སྐུ་དང་ཡོན་ཏན་ཕྲིན་ལས་ཐམས་ཅད་མཉམ་པར་ངེས་པར་བྱེད་པ་ནི་དམ་ཚིག་ཡིན་ཏེ། དེ་ལྟ་བུ་བསོད་ནམས་ཀྱི་ཚོགས་བསགས་ན། དེ་ལྟ་བུའི་ཡོན་ཏན་ཚེ་འདི་ཉིད་ལ་མཐོང་ཆོས་སུ་འབྱུང་བ་ག་ལ་ཡང་དཀའ་སྟེ། འདི་ལྟ་སྟེ་དཔེར་ན་འཕགས་པ་གང་པོས་ཉན་ཐོས་ཀྱི་ཐེག་པ་ཞིག་ལ་བྲན་མོའི་བུ་ཞེས་བརྗོད་པས། སེམས་ཅན་དམྱལ་བར་འགྲོ་བའི་ལས་བསགས་ཤིང་སྐྱེ་བ་དཔག་ཏུ་མེད་པར་བྲན་མོའི་བུར་གྱུར་ནས། དགྲ་བཅོམ་པ་སྲིད་པ་ཐ་མའི་ལུས་ཀྱང་བྲན་མོའི་བུར་གྲུབ་པར་གྱུར་ན། སེམས་ཅན་ཐམས་ཅད་བུKÌ་ཉིད་ཡིན་པ་ལ་སངས་རྒྱས་སུ་ངེས་ཤིང་བལྟ་བའི་ལྟ་བ་རྣམ་པར་དག་པ་དང་ལྡན་པ་ལ་སངས་རྒྱས་རྙེད་པར་འགྱུར་བ་ག་ལ་དཀའ་སྟེ། ཞིང་རྣམ་པར་དག་པ་བསྒྲུབ་པ་ལ་འབད་པར་བྱའོ། །བསམ་པ་རྣམ་པར་དག་པ་ནི། ཇི་ཙམ་དུ་རྒྱུད་ཚོད་མཐོ་པོར་གྱུར་པའི་བྱང་ཆུབ་སེམས་དཔའ་ཆེན་པོ་རྣམས་ལ་ཉན་ཐོས་དང་རང་སངས་རྒྱས་ཀྱི་སེམས་ཀྱིས་བར་དུ་གཅོད་ཅེས་པའི་དོན་ཡང་ཡུལ་མ་རུངས་པ་ལ་ཕན་བཏགས་པའི་ལན་དུ་གནོད་པ་སྐྱེལ་བ་བྱུང་བ་ལ་ཡི་ཆད་ནས། ང་ཡང་སེམས་ཅན་མ་རུངས་པ་འདི་ལྟ་བུའི་དོན་བྱེད་པ་ཡང་ཤིན་ཏུ་དཀའ་བར་འདུག རང་ཉིད་མྱ་ངན་ལས་འདའ་བར་འཇུག་དགོས་སྙམ་པའི་བསམ་པ་འདིས། ཞིང་བཟང་པོ་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་དང་གས་པ་རྫོགས་པའི་བྱང་ཆུབ་མི་སྲིད་དེ། རྒྱུ་མེད་པའི་འབྲས་བུ་མི་སྲིད་པས་སོ། །དེས་ན་བླ་མ་རིན་པོ་ཆེའི་ཞལ་སྔ་ནས། སེམས་ཅན་རྣམས་འདི་འདྲ་བ་ཉིད་ཀྱིས་བྱང་ཆུབ་མཆོག་ཏུ་སེམས་བསྐྱེད་པ་ཡིན་མོད། དེ་ལ་ཡི་ཆད་དུ་ཅི་ཡོད་སྙམ་དུ་བསམས་ནས་ཁྱད་པར་དུ་འདིས་གཙོ་བོ་བྱས་པའི་མ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། རྫོགས་པའི་སངས་རྒྱས་ཐོབ་པར་བྱ་བའི་ཆེད་དུ། གོ་ཆ་ཆེན་པོ་བགོས་ནས་རང་ཉིད་དགེ་སྦྱོར་འབད་པར་བྱེད་པ་དེ་གལ་ཆེ།

འདི་འདྲ་བ་ལ་སློབ་དཔོན་ཀུན་ཡང་སློབ་མ་ལ་ཡི་ཆད་དོགས་ཡོད་གསུངས་པས། བསམ་པ་ཤིན་ཏུ་རྣམ་པར་དག་པ་བྱང་ཆུབ་ཀྱི་སེམས་རིན་པོ་ཆེ་ལ་གནས་པར་བྱེད་པ་ཤིན་ཏུ་ཡང་གལ་ཆེའོ། །ཞིང་དང་བསམ་པ་གཉིས་འཛོམས་ནས་དངོས་པོ་ནི་རང་གི་ལུས་ངག་ཡིད་གསུམ་མཐའ་དག་དགེ་བའི་རྩ་བ་ཤ་སྟག་ཏུ་ངང་ངམ་ཤུགས་ཀྱིས་ཀྱང་གྱུར་ཏེ། བརྩོན་འགྲུས་དྲག་པོ་བརྩམས་པ་ལ་གནས་དགོས་པས་འོ་ན་བརྩོན་འགྲུས་དེ་གང་ལ་ཟེར་སྙམ་ན། བླ་མ་རིན་པོ་ཆེའི་ཞལ་སྔ་ནས། ལུས་ངག་གི་དཀའ་ཐུབ་ཀྱི་བརྟུལ་ཞུགས་གཙོ་བོར་བྱེད་པ་ལ་ཕྱི་རོལ་མུ་སྟེགས་པ་བྱེད་ཟེར་བ་ཡིན། ནང་པ་སངས་རྒྱས་པ་ནི་སེམས་འདུལ་བ་གཙོ་བོ་བྱེད་པས་ནང་པ་སངས་རྒྱས་པ་ཞེས་ཟེར་བ་ཡིན་ཏེ། དེ་ཡང་རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ཞེས་པ་ལ་སོགས་པ་དཔག་ཏུ་མེད་པ་གསུངས་པས། དྲན་པ་མ་ཡེངས་པ་འབའ་ཞིག་གི་བརྟུལ་ཞུགས་ལ་གནས་པར་བྱ་སྟེ། སེམས་བསྲུང་བརྟུལ་ཞུགས་མ་གཏོགས་པ། །བརྟུལ་ཞུགས་མང་པོས་ཅི་ཞིག་བྱ། །ཞེས་པས། སེམས་བསྲུང་བའི་བརྟུལ་ཞུགས་ལ་ནན་ཏན་གྱིས་གནས་པར་བྱའོ། །འོ་ན་སེམས་བསྲུང་བ་འབའ་ཞིག་གིས་ལུས་དང་ངག་དང་ཕྱི་རོལ་གྱི་ཡུལ་འདི་དག་ཐམས་ཅད་བསྲུང་བ་ཅང་འགྱུར་རམ་སྙམ་ན་ཤིན་ཏུ་ཡང་འགྱུར་ཏེ། བླ་མ་རིན་པ སེམས་སྐྱེ་བ་མེད་པས་ནི་འཁོར་འདས་ཀྱི་ཆོས་ཐམས་ཅད་སྐྱེ་བ་མེད་པ་ཡང༌། ཚེ་འདིར་སངས་རྒྱས་མཆོག་ཉིད་དུ། །སེམས་སྒོམ་པས་ནི་སངས་རྒྱ་འོ། །རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །ཅེས་པ་ལ་སོགས་པ་བདེ་བར་གཤེགས་པའི་གསུང་རབ་ཐམས་ཅད་ཀྱི་བརྗོད་བྱ་འདི་ཡིན་པས་དཔག་ཏུ་མེད་པ་གསུངས་པ་དང༌། གྲུབ་པ་ཐོབ་པའི་རྣལ་འབྱོར་གྱི་དབང་ཕྱུག་ཆེན་པོ་རྣམས་ཀྱིས་ཀྱང་འདི་ལྟར་ཡིན་པར་རང་གི་ཉམས་སུ་མྱོང་བས་ཤེས་ཞེས་གྲགས་སོ། །གསུམ་པ་དེ་ཇི་ལྟར་ཉམས་སུ་བླང་ཞེ་ན། ཞེ་ཐག་པ་སྙིང་ཁོང་རུས་པའི་གཏིང་ནས་རང་ལ་ཞེ་འཁྲིས་སྤུའི་རྩེ་མོ་ཙམ་ཡང་མེད་པར།

བདག་ལ་སྡང་བར་བྱེད་པའི་དགྲ། གནོད་པ་བྱེད་པའི་བགེགས། ཐར་པ་དང་ཐམས་ཅད་མཁྱེན་པའི་བར་དུ་གཅོད་པར་བྱེད་པ་ཐམས་ཅད་ཀྱིས་གཙོས་བྱས་པའི་མ་ནམ་མཁའི་མཐའ་དང་མཉམ་པའི་འགྲོ་བ་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། རྫོགས་པའི་སངས་རྒྱས་ཐོབ་པར་བྱ་བའི་ཆེད་དུ། སངས་མ་རྒྱས་ཀྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། མ་ཤིའི་བར་དུ་ལུས་ངག་ཡིད་གསུམ་དགེ་བ་ལ་བཀོལ། དུས་དེ་རིང་ནས་བཟུང་སྟེ། ཉི་མ་སང་ད་ཙམ་གྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། དེའི་ཆེད་དུ་བདག་གིས་ཐེག་པ་ཆེན་པོ་གསང་སྔགས་ཉམས་སུ་བླང་སྙམ་དུ་བསམས་ལ། སྔ་ཐུན་དང་པོ་བསྒྲུབ་ཐབས་རྒྱས་པ་ཉམས་སུ་ལེན་པའི་དབང་དུ་བྱས་ན། ས་བོན་གྱི་ཡི་གེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་སྒྲིབ་པ་སྦྱངས་ནས་རང་གི་ལྷག་པའི་ལྷ་སངས་རྒྱས་བཅོམ་ལྡན་འདས་སུ་གྱུར་པར་ཞེ་ཐག་པ་སྙིང་ཁོང་རུས་པའི་གཏིང་ནས་དམིགས་ཤིང་ངེས་པར་བྱས་ལ། དེ་ཡང་རང་གི་སེམས་ཉིད་ཆོས་ཀྱི་སྐུ་འབའ་ཞིག་དང་གཉིས་སུ་མེད་པ་ཡིན་པ་ལ་ཡིན་པར་ཤེས་ཤིང་ངེས་པར་བྱས། དེ་ལ་གཉིས་སུ་མེད་པའི་ཞབས་འབྲིང་དང་ཞབས་ཏོག་མཆོད་པའི་ཚོགས་དཔག་ཏུ་མེད་པ་ཐམས་ཅད་ཀྱིས་མཆོད་པར་བྱ་སྟེ། དེ་ལྟར་ཡང་གསང་སྔགས་རྡོ་རྗེ་ཐེག་པ་རྣམས་སུ་བཛྲ་པུaེ་ཞེས་པ་ལ་སོགས་པ་དང༌། མཆོད་པ་དང༌། བྱ་བ་དང་བྱེད་པ་ཐམས་ཅད་བཛྲས་ཐོག་དྲངས་པ་ནས་མེ་ཏོག་ལ་སོགས་པའི་མཆོད་པ་རྣམས་དང༌། བྱ་བ་བྱེད་པ་ཐམས་ཅད་སེམས་ཉིད་རྡོ་རྗེ་ཞེས་གཉིས་མེད་འབའ་ཞིག་ཏུ་ངེས་པར་བྱས་པ་ཡིན་པས། ཁྱེད་བླ་མ་དམ་པ་དང་དགེ་འདུན་གྱི་ཚོགས་རྒྱ་མཚོ་ཆེན་པོ་ལྟ་བུ་དང་ལྷན་ཅིག་གནས་པ་རྣམས་ཀྱིས་བསོད་ནམས་ཀྱི་ཚོགས་དེ་ལྟར་བསགས་ཤིང༌། ཡེ་ཤེས་ཀྱི་ཚོགས་རང་གིས་ཇི་ལྟར་རྟོགས་ཤིང་གོ་བ་དེ་ལྟར་ཉམས་སུ་བླངས་ན། ཡུན་རིང་པོར་མི་ཐོགས་པར་སུ་དང་འགྲོགས་ཀྱང་ཡི་དམ་གྱི་ལྷ། གནས་གང་དུ་ཡང་འདུག་ཀྱང་གཞལ་ཡས་ཁང་འོང་བ་ལ་ཚེགས་མེད་དེ།

ཞིང་དང་བསམ་པ་དངོས་པོ་གསུམ་གྱི་རྟེན་འབྲེལ་འགྲིག་པས། མཐོང་ཆོས་སུ་འབྲས་བུ་ཅན་གྱི་ལས་ཚེ་འདིར་རྫོགས་པའི་བྱང་ཆུབ་ཏུ་སངས་རྒྱས་པ་གང་ཟག་དབང་པོ་རབ་ཅེས་བྱའོ། །གསང་སྔགས་ཀྱི་སྒོར་ཞུགས་པའི་རྣལ་འབྱོར་པ་དབང་པོ་འབྲིང་པོ་རྣམས་ཀྱིས་ནི། ཤིན་ཏུ་དབེན་པའི་གནས་སུ་འབོལ་བའི་སྟན་གཏིང༌། བསམ་གཏན་གྱི་ཡན་ལག་ལྔ་བཅས། ལུས་སེམས་ཐམས་ཅད་ཆ་མཉམ་ནས་ཞིང་རྣམ་པར་དག་པ་བླ་མ་རྡོ་རྗེ་འཛིན་པ་ལ་སོགས་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དམིགས་ནས་དངོས་པོ་རྣམ་པར་དག་པ་བློས་སྤྲུལ་པ་ལ་བསླབས་ཤིང་མཉམ་རྗེས་མེད་པར་གོམས་པར་གྱུར་ནས། གཟོད་གོང་ལྟར་འཕགས་པ་ཐམས་ཅད་མཆོད་ཅིང་སེམས་ཅན་སྨིན་པར་བྱེད་པ་ཡིན་ནོ། །འདིར་མང་སྨྲས་པས་ཅི་ཞིག་བྱ། །ལྔ་བརྒྱ་དུས་ཀྱི་སྙིགས་མ་འདིར། །ལྟ་བ་སྣ་ཚོགས་རྟོག་པས་གཡེངས། །ཚེ་ཐུང་ནད་མང་མི་རྟག་པས། །ཕྱིན་ཅི་ལོག་གི་བསམ་སྦྱོར་རྣམས། །རྒྱབ་ཀྱི་ཕྱོགས་སུ་དོར་བྱས་ནས། །གཅིག་པུ་བླ་མེད་བྱང་ཆུབ་བསྒྲུབ། །མཐར་ཐུག་རྫོགས་པའི་སངས་རྒྱས་ནི། །རྒྱུ་ལམ་ཕྱིན་ཅི་ལོག་པ་ཡིས། །བསྒྲུབ་ཀྱང་འགྲུབ་པར་མི་སྲིད་པས། །བསོད་ནམས་ཚོགས་དང་ཡེ་ཤེས་ཚོགས། །རང་གི་བློ་ཡི་ནུས་པ་ལྟར། །གཉིས་པོ་ཉམས་སུ་བླང་བར་བྱ། །ཞིང་དང་བསམ་པ་དངོས་པོ་གསུམ། །མ་དག་ཡ་བྲལ་གྱུར་པ་ལ། །ཐེག་པ་ཆེན་པོ་གསང་སྔགས་སམ། །ཚེ་འདིར་སངས་རྒྱས་མི་སྲིད་པས། །ལ་ཀའི་བྱ་སྒྲོ་ཇི་བཞིན་དུ། །ཡིན་མིན་ཚིག་གིས་མ་ཡེངས་པར། །ངེས་ཤེས་སྐྱེས་པའི་རྗེས་འབྲངས་ན། །རང་གི་བསམ་པའི་གཟུགས་སུ་འགྱུར། །ཁ་ཚོ་སྣ་ཚོ་མ་ལགས་ཏེ། །བླ་མ་རྡོ་རྗེ་འཛིན་པས་གསུངས། །ཤི་གཏམ་ཚིག་ཏུ་བརྗོད་པ་ཡིན། །རང་དང་འདྲ་བའི་སློབ་མ་ལ། །གནས་སྐབས་མཐར་ཐུག་ཐམས་ཅད་ཀྱི། །ཡོན་ཏན་བསྒྲུབ་པའི་རྟེན་འབྲེལ་འདི། །སྙིག་ཁྲག་ཁ་རུ་སྐྱུགས་པ་ཡིན། །ཤི་ན་ཁ་ཆེམས་བཞག་པ་ཡིན། །འདི་ལས་བྱུང་བའི་དགེ་བ་དེས། །འགྲོ་དྲུག་སེམས་ཅན་ཐམས་ཅད་ཀྱི། །བསོད་ནམས་ཡེ་ཤེས་ཚོགས་རྫོགས་ནས། །མཐར་ཐུག་སངས་རྒྱས་ཐོབ་པར་ཤོག

།གནས་སྐབས་མཐར་ཐུག་གི་ཡོན་ཏན་བསྒྲུབ་པར་བྱེད་པའི་རྟེན་འབྲེལ་རྫོགས་སོ།། །། ༡༩༠༽ ༄། །ཟང་ཟིང་སྤངས་བ་འདི་ནི་ཤིན་ཏུ་མཛེས་ཞེས་མཁས་གྲུབ་འབྲི་སྒུར་ལ་གདམས་པ།། ད་པ། །འགྲོ་ལ་བརྩེ་བས་བྱང་ཆུབ་ཐུགས་བསྐྱེད་ཕྱིར། །དཔག་མེད་དཀའ་བས་བྱང་ཆུབ་སངས་རྒྱས་པ། །དུས་གསུམ་རྒྱལ་བ་རྒྱ་མཚོའི་ཚོགས་བཅས་དང༌། །ཤཱཀྱའི་རྒྱལ་པོས་ཐུགས་སུ་ཆུད་པའི་ཆོས། །ཤེས་རབ་ཕ་རོལ་ཕྱིན་དང་གཞན་དག་ཀྱང༌། །བསྐལ་པ་བཟང་པོའི་དུས་གསུམ་རྒྱལ་བ་ཡི། །གསུང་རབ་རྒྱས་པའི་གནས་འདི་བྱང་ཕྱོགས་སུ། །ཐུབ་པས་ལུང་བསྟན་ཁ་བ་ཅན་ལྗོངས་སུ། །བསྟན་པའི་བདག་པོ་སངས་རྒྱས་འདྲ་བ་ཡི། །དམ་པ་དཔག་ཏུ་མེད་པ་བྱུང་གྱུར་ཏེ། །དེང་སང་དུས་ཀྱི་དགེ་བའི་བཤེས་གཉེན་རྣམས། །སངས་རྒྱས་ཉིད་འདྲ་སངས་རྒྱས་མཛད་པ་བྱེད། །ཀུན་ལ་ཕྱག་འཚལ་སྐྱབས་སུ་ཉེ་བར་མཆིའོ། །འགྲན་གྱིས་ཟླ་མེད་རྩོད་པ་ཀུན་དང་བྲལ། །ཐུབ་པའི་བསྟན་པ་བསླབ་གསུམ་རྒྱལ་མཚན་འཛིན། །ཐོས་དང་བསམ་པའི་བློ་གྲོས་རབ་ཡངས་པ། །ལུང་རིགས་དབང་ཕྱུག་ཆེ་བའི་ཆེ་བ་ཉིད། །འཇིག་རྟེན་ཆོས་བརྒྱད་ལྗན་ལྗིན་སྐྱོན་རྣམས་ལས། །རབ་ཏུ་དབེན་པ་གངས་རིའི་རྩེར་གནས་ཤིང༌། །སངས་རྒྱས་རྣམས་ཀྱི་བྱས་པ་གཟོ་བ་དང༌། །ཤཱཀྱའི་རྒྱལ་པོའི་བསྟན་པ་རྒྱས་པའི་ཕྱིར། །རྒྱལ་སྲས་མི་འཁྲུགས་པ་ཡི་བརྟུལ་ཞུགས་ཀྱིས། །ཟང་ཟིང་སྤང་ཁྱོད་འདི་ནི་ཤིན་ཏུ་མཛེས། །ལྷ་དང་བཅས་པའི་འཇིག་རྟེན་ཐམས་ཅད་དང༌། །བསྟན་པའི་སྒོར་ཞུགས་བདག་ཅག་ཐམས་ཅད་ཀྱི། །མིག་རྟེན་ཁྱོད་ནི་ཡུན་རིང་འཚོ་བར་ཤོག །རྟག་ཏུ་རྒྱལ་བ་ཉིད་དུ་ཤིན་ཏུ་སྨོན། །ང་འོ་ང་རྒྱལ་ངེས་པར་ཐུགས་ཆུད་ཅིང༌། །བདག་མེད་དོན་ལ་ངེས་པའི་བློ་གྲོས་ཀྱིས། །ཐུབ་པའི་བསྟན་པར་བྱ་བ་མཛད་བཞེད་པས། །རྒྱལ་པོ་ནོར་གྱི་ཆོག་པ་མེད་པ་ལྟར། །ཀུན་ལ་ང་རྒྱལ་མི་མཛད་ཡོན་ཏན་ལེན། །རྒྱལ་བའི་ཡོན་ཏན་སྤོགས་པར་བྱེད་པ་ལ། །རྗེས་སུ་ཡི་རང་གསུང་བཞིན་བསྒྲུབ་པར་བགྱིའོ། །འདི་འདྲའི་ཡོན་ཏན་དཔག་མེད་གཞིར་གྱུར་པ། །ཀུ་རེ་ཀྱལ་ཀ་ཕྱེ་གཏོར་མ་ལགས་ཏེ། །ཇི་ལྟར་སྨྲས་པ་དེ་ལྟར་ཀུན་གྱིས་གོ

།འདི་འདྲའི་མཛད་པ་རླབས་ཆེན་རབ་ཡངས་པ། །འདི་ལྟར་འདི་དག་ཐམས་ཅད་གང་གིས་བྱེད། །བྱེད་པའི་གཞི་ལ་མཁས་པ་ཁྱེད་ཀྱིས་རྟོགས། །ང་དང་བདག་ཏུ་འཛིན་པའི་བློ་གྲོས་ཀྱིས། །དཀར་པོའི་ཕྱོགས་ཀྱི་དགེ་བ་གང་བྱས་ཀྱང༌། །ང་བདག་མངའ་ཐང་རྒྱས་པར་བྱས་ནས་ཀྱང༌། །འཁོར་བའི་རྒྱ་མཚོ་གཏིང་མཐའ་མེད་རྣམས་སུ། །བདེ་འགྲོའི་གནས་སུ་འདོད་པའི་ཡོན་ཏན་གྱི། །རྣམ་པར་གཡེངས་ཤིང་འཁོར་བར་འཁོར་ན་ཀོ །འཁོར་བའི་རྒྱུར་གྱུར་བདག་འཛིན་ཆེ་ཐབས་ལ། །མཁས་པས་ནམ་ཡང་འདོད་པ་མེད་པར་བྱ། །མི་རྟག་སྡུག་བསྔལ་སྟོང་དང་བདག་མེད་པ། །བསྒོམ་པའི་རྣམ་བཞག་སྤངས་ལ་རྟག་ཏུ་བསམ། །བསམས་པ་ངེས་པ་ཐོབ་ཅིང་འགྱུར་མེད་ན། །ཕྱྭ་དང་དབང་ཕྱུག་བྱེད་པོ་བདག་ཉིད་ཀྱིས། །དགེ་དང་མི་དགེ་བྱས་པའི་འཆིང་བ་ལས། །རྣམ་པར་གྲོལ་བ་ཉམས་སུ་མྱོང་ནས་མཆི། །བདག་ཉིད་ཁམས་གསུམ་གང་དུ་སྐྱེ་ཞེས་པའི། །སྐྱེ་བའི་རྒྱུར་ཡང་བདག་ཏུ་འཛིན་པའི་ཡིད། །ཡིན་པའི་ངེས་ཤེས་སྐྱེས་པའི་མཁས་པ་ཡིས། །བདག་འཛིན་འཁོར་བའི་འབྱུང་ཁུངས་སྤང་བར་བྱ། །བདག་མེད་ཞི་བར་གནས་པའི་བློ་གྲོས་ཀྱིས། །བསྐལ་པ་གྲངས་མེད་གསུམ་སོགས་འབད་པ་ཡིས། །ལུས་ངག་དགེ་བ་དཔག་མེད་གང་བྱས་ཀྱང༌། །ཉེ་བར་ཞི་བའི་བྱང་ཆུབ་ཐོབ་པ་ལས། །རྫོགས་པའི་བྱང་ཆུབ་ཐོབ་པར་མ་གྱུར་པ། །ཤཱ་རིའི་བུ་དང་འཕགས་པ་མོའུ་འགལ་ཞེས། །མ་སྐྱེས་དགྲ་ཡི་འགྱོད་པ་བསལ་བར་གསུངས། །གང་གིས་སྨོན་ལམ་ཇི་ལྟར་བཏབ་པ་བཞིན། །དེ་ལྟར་འགྱུར་ཞེས་ཐུབ་པས་གསུངས་པས་ན། །སྲེད་པ་ལེན་པའི་རྒྱུ་འབྲས་ཤིན་ཏུ་མད། །རང་ཉིད་ཞི་བར་འདོད་པའི་ཐུགས་དགོངས་ཀྱི། །ཉན་ཐོས་ཐེག་པར་ཁྱེད་ལ་སྨོན་པ་མེད། །ལུས་ཅན་མར་གྱུར་འགྲོ་བ་མིག་མེད་པ། །སྐྱབས་མགོན་བྲལ་བར་གྱུར་པ་ཐམས་ཅད་ཀུན། །བདག་ཉིད་བུ་ཡིས་སྨིན་པར་མི་བྱེད་པ། །ལུང་དང་རིགས་པ་མཐའ་ཡས་རྒྱ་མཚོ་ཡིས། །ལེགས་པར་གཞིགས་ཤིང་བསམ་པས་རྣམ་བསནས་འགྲོ་དོན་ཤུགས་ལས་འོང༌། །ས་དང་ལམ་ལ་གནས་པར་གྱུར་པ་ཡི། །བྱང་ཆུབ་སེམས་དཔའི་ཆེ་བའི་ཆེ་བ་ཉིད། །བརྒྱ་ཕྲག་སྟོང་ཕྲག་བཅུ་གཉིས་ལ་སོགས་འགྱུར། །རྣམ་བཞག་མང་པོ་ཁ་གཡོས་བྱེད་པ་ཡིས། །མི་ཚེ་སྟོང་པར་སྐྱེལ་བའི་གཏམ་རྙིད་མཁན། །སྙིང་ནས་བྱ་བློ་མེད་པའི་མི་རྣམས་ལྟར། །མཁས་པ་ཁྱེད་ཀྱིས་ནམ་ཡང་མི་མཛད་དེ། །སྙིང་ཁོང་རུས་པའི་གཏིང་ནས་གཞན་དོན་གྱི། །བརྟུལ་ཞུགས་དྲག་པོས་ཐམས་ཅད་བསྒྲུབ་པར་བྱ། །ལོག་པར་གོམས་པ་ཤིན་ཏུ་ཡུན་རིང་ཞིང༌། །དམན་པའི་བདུད་ཀྱིས་རང་ལ་ཁྱབ་གྱུར་ན། །བདག་ཏུ་འཛིན་དང་དམན་པའི་བསམ་པ་སྐྱེ། །འཇིག་རྟེན་ཆོས་དང་ཉན་ཐོས་བསམ་པ་ཡིས། །རང་གི་ཉེ་དུ་སློབ་རིས་གཉེན་འདུན་གྱིས། །ལོག་པར་འཁྲིད་པར་བྱེད་པའི་བདུད་བྱུང་ན། །སྙིང་རྗེ་ཆེན་པོས་དེ་དག་གཟུང་བྱ་ཞིང༌། །དམན་ལ་འདོད་པའི་བསམ་པ་རྟག་ཏུ་སྤང༌། །རྒྱལ་བ་སྲས་དང་བཅས་པ་དཔང་པོར་གཟུགས། །ལུས་ངག་ཡིད་ཀྱི་བྱ་བ་ཐམས་ཅད་ཀྱི། །བདག་པོ་བྱང་ཆུབ་སེམས་སུ་ངེས་གྱུར་ན། །བྱང་ཆུབ་སེམས་ལས་བྱུང་བའི་ལུས་ངག་དང༌། །ཡིད་ཀྱིས་བྱ་བ་སྣ་ཚོགས་ཅི་བྱེད་པ།ེ་བ་མཐའ་ཡས་སུ། །བསྒྲུབས་ཀྱང་འགྲུབ་པར་དཀའ་བའི་ཡོན་ཏན་རྣམས། །རིང་པོར་མི་ཐོགས་རང་གི་རྒྱུད་ལ་སྐྱེ། །འདི་ལ་སོགས་པའི་ཡོན་ཏན་མ་ལུས་པ། །བདག་ཉིད་ཆེན་པོ་ཁྱེད་ཀྱི་ཐུགས་ལ་གསལ། །ལུས་ངག་ཡིད་ཀྱི་བྱ་བ་ཐམས་ཅད་ཀྱི། །བདག་པོ་བྱང་ཆུབ་སེམས་ལས་མ་འཚོལ་ཅིག

།བསྔོ་བ་སེམས་བསྐྱེད་གཉིས་ལ་འབད་པར་མཛོད། །བསམ་པ་བྱང་ཆུབ་སེམས་སུ་ངེས་གྱུར་ན། །གསང་སྔགས་རྡོ་རྗེ་ཐེག་པ་སྒྲ་བོ་ཆེ། །ཕུང་པོ་ཁམས་དང་སྐྱེ་མཆེད་འདི་དག་ཀུན། །རྒྱལ་བའི་དཀྱིལ་འཁོར་གཅིག་ཏུ་འགྱུར་བའི་ཚུལ། །རྡོ་རྗེ་ཐེག་པར་བཅོམ་ལྡན་འདས་ཀྱིས་གསུངས། །གདོད་ནས་ཡོད་དམ་གློ་བུར་གང་ཡིན་ཞེས། །བརྟག་དཔྱད་མང་པོར་དྲི་བ་རྒྱ་མཚོའི་ཚུལ། །རྒྱུད་སྡེ་དེ་དག་ཀུན་ནི་གཏན་ལ་ཕབ། །ཐེག་ཆེན་གསང་སྔགས་རྡོ་རྗེའི་ཉམས་ལེན་ལ། །ཚད་ལྡན་བླ་མ་དགོས་ཞེས་གོང་མས་གསུངས། །འོན་ཀྱང་ལན་ཞིག་ཡི་དམ་ལྷར་བསྒོམས་ནས། །དུས་གསུམ་རྒྱལ་བ་ཀུན་གྱི་བདག་ཉིད་སྐུ། །དཔག་མེད་ཡོན་ཏན་ཀུན་གྱི་གཞིར་གྱུར་པ། །རྡོ་རྗེ་འཆང་ཆེན་བླ་མ་དམ་པ་ནི། །སྙིང་ཁར་རྟག་ཏུ་བཞུགས་པར་བསམ་བྱས་ནས། །མོས་གུས་རྒྱུན་ཆད་མེད་པར་འབད་པར་བྱ། །མོས་གུས་རྟེན་འབྲེལ་མཐུ་ཡིས་རང་ཉིད་ཀྱི། །སེམས་ཀྱི་འདུག་ལུགས་ངང་གིས་ཤེས་པར་འགྱུར། །བླ་མའི་མོས་གུས་ཚད་དུ་མ་བསྐྱལ་ན། །སྡེ་སྣོད་གསུམ་དང་རྒྱུད་སྡེ་བཞི་རྣམས་དང༌། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དང༌། །བཙལ་ཐབས་བཞག་ཐབས་མན་ཆུང་ཀར་ཀོར་དང༌། །ཡ་ཏ་མ་རིའི་ཁ་ལྟ་སྤྲིན་འཁྲིགས་ཀྱང༌། །བདེན་པའི་དོན་ལ་ངེས་ཤེས་མི་སྐྱེ་བར། །བླ་མའི་མོས་གུས་ཚད་དུ་བསྐྱལ་ཞེས་གསུངས། །བདག་འཛིན་འཁོར་བའི་ཡིད་དང་ཐེག་དམན་གྱི། །བློ་ཡི་ཉེས་པའི་དྲི་མས་མ་གོས་ཤིང༌། །བྱང་ཆུབ་སེམས་དཔའ་ཡི་དམ་ལྷར་བསྒོམས་ནས། །བླ་མའི་མོས་གུས་ཚད་དུ་ཕྱིན་པ་དེས། །རང་བྱུང་ཕྱག་རྒྱ་ཆེན་པོ་བསྒོམ་པའི་ཚུལ། །རང་སེམས་མི་སྒོམ་སེམས་ཀྱི་ཡུལ་མི་སྒོམ། །སྒོམ་དུ་མེད་པ་ཡང་ནི་མི་སྒོམ་སྟེ། །མ་བསྒོམས་པ་ཡི་སྒོམ་ཞིག་འོང་བ་ཡི། །རེ་བ་དེ་ཡང་བསྒོམ་པར་མི་བྱའོ། །ཆོས་ཅན་མི་བསམ་ཆོས་ཉིད་མི་བསམ་སྟེ། །ཆོས་དང་ཆོས་ཅན་གཉིས་སུ་མེད་པ་ཡི། །དོན་དེ་བློ་ཡི་འཛིན་པས་མི་བཟུང་ཞིང༌། །འདི་ནི་དབྱིངས་ཉིད་འདི་ནི་ཡེ་ཤེས་ཏེ། །གཟུང་འཛིན་གཉིས་ཀྱིས་སྟོང་པའི་རང་རིག་ལ། །དུས་གསུམ་ཤེས་བྱའི་དཀྱིལ་འཁོར་འཆར་བའི་ཚུལ། །སྟོང་པར་སོང་གིས་དོགས་པའི་འཇིགས་པ་ཡང༌། །ལུང་དང་རིགས་པས་གཏན་ལ་ཕབ་པ་ཡིས། །ཡེ་ཤེས་རང་རིག་འདི་ལ་རེ་ཐག་ཆད། །ཇི་ལྟར་ཆུ་ལ་ཆུ་ནི་བཞག་པ་དང༌། །མར་ལ་མར་ནི་བཞག་པ་ཇི་བཞིན་དུ། །སེམས་ལ་སེམས་ཉིད་བཞག་པར་གྱུར་པ་ཡི། །དབྱིངས་ཉིད་ཞི་བ་དེ་ཡང་བསྒོམ་མི་བྱ། །དབྱིངས་དང་ཡེ་ཤེས་གཉིས་ཀྱི་རྣམ་དབྱེ་ཀུན། །བློ་ཡི་ཡུལ་དུ་མི་བྱ་བློ་འདས་ཀྱང༌། །བློ་འདས་བཤད་པའི་མཁས་པ་ཇི་བཞིན་དུ། །གཞི་དང་ལམ་དང་འབྲས་བུ་རྣམས་ཀྱི་ཚུལ། །སྤྲོས་པའི་རྒྱ་མཚོར་འཇུག་པར་མི་བྱ་བར། །སེམས་ཉིད་རང་བྱུང་སྤྲོས་པ་མེད་པར་བཞག

།ལྷུན་གྱིས་གྲུབ་ཅིང་རྒྱུན་ཆད་མེད་པའི་དོན། །རིང་པོར་མི་ཐོགས་མངོན་དུ་འགྱུར་ནས་མཆི། །ཡིན་ལུགས་རྣམ་བཞག་མང་པོ་དེ་ནས་གོ །མོས་གུས་ཚད་དུ་སྐྱོལ་དང་དགེ་བའི་བཤེས། །གཉུག་མ་འོད་གསལ་ལྷུན་གྱིས་གྲུབ་པ་ནི། །དུས་གསུམ་འགྱུར་མེད་ལྷུན་གྲུབ་རྟག་པ་ཉིད། །དེ་ལ་སྐྱེ་ཞིང་འགག་པའི་རྣམ་རྟོག་ཀྱང༌། །ཆུ་ལ་ཆུ་བུར་ཇི་བཞིན་དབྱེར་མེད་གནས། །བྱང་ཆུབ་སེམས་དང་རྟོགས་པའི་ཤེས་རབ་ཀྱིས། །གཟུགས་སྐུ་གཉིས་ཀྱི་གཞན་དོན་འབྱུང་བའི་རྒྱུ། །ཐབས་ལ་མཁས་པ་རྣལ་འབྱོར་རྣམས་ཀྱི་གཏེར། །རྒྱལ་བས་ཉོན་མོངས་སངས་རྒྱས་གདུང་དུ་གསུངས། །སློབ་དཔོན་འཕགས་པས་ཟུང་འཇུག་བསྟོད་པས་བསྟོད། །མི་གནས་མྱ་ངན་འདས་པ་རྨད་པོ་ཆེ། །ཆུ་རྣམས་ཐམས་ཅད་རྒྱ་མཚོར་ལན་ཚ་བཞིན། །བསལ་བཞག་མེད་པར་ཐུགས་སུ་ཆུད་ནས་མཆི། །ཐོས་དང་བསམ་པའི་ཤེས་རབ་རི་དབང་ལ། །སྤྲོས་པའི་མཚན་མ་འཛིན་པའི་སྲུབ་ཐག་གིས། །ཤེས་བྱ་རྒྱ་མཚོ་ཆེ་ལ་བསྲུབས་གྱུར་ཀྱང༌། །ཆུ་ལ་མར་གྱི་སྙིང་པོ་ཇི་བཞིན་དུ། །རྟོག་མེད་འོད་གསལ་རྟོགས་པ་ག་ལ་སྲིད། །གཉུག་མ་ཉིད་དུ་ཞོག་ཅིག་རྣལ་འབྱོར་པ། །བླ་མའི་མོས་གུས་གཅེས་ཞེས་རིན་ཆེན་གསུང༌། །དོན་འདི་སྙན་དུ་གསོལ་བར་བྱེད་པ་ཡི། །ནུས་པ་བདག་ལ་ཡོད་པ་མ་ཡིན་ཏེ། །བདག་ཉིད་ཆེན་པོས་ཇི་ལྟར་ཞུས་པའི་དོན། །གསུང་མི་བཅག་ཕྱིར་བདག་གིས་བྲིས་པ་ལས། །འགལ་ཞིང་འཁྲུལ་པར་གྱུར་པ་ཅི་མཆིས་པ། །དམ་པ་རྣམས་དང་དཔའ་བོ་མཁའ་འགྲོ་དང༌། །བཟོད་པར་བྱ་བའི་ཡུལ་རྣམས་ཐམས་ཅད་ཀྱིས། །བཟོད་པར་མཛད་ཅིང་བྱིན་གྱིས་བརླབ་ཏུ་གསོལ། །འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །འབྲི་སྒུར་ལ་གདམས་པ་རྫོགས་སོ།། །། 

༡༩༡༽ ༄། །རང་སེམས་སྐྱེ་མེད་ལ་འཁོར་འདས་བྱུང་ན་ལྟས་ངན་ཡིན་པ་སིང་རས་ལ་གདམས་པ།། ཨོཾ་སྭསྟི། ཕ་འཇིག་རྟེན་གསུམ་གྱི་གཉེན་གཅིག་པུ། །ཆོས་རྗེ་བླ་མ་རིན་ཆེན་ལ། །གུས་པས་ཕྱག་འཚལ་སྐྱབས་སུ་མཆི། །བདག་སྤུན་ལ་རེ་ས་རྗེ་ལས་མེད། །བྱིན་རླབས་ཅན་གྱི་རྗེ་བཙུན་པ། །ཅི་མཛད་མངའ་བ་རིན་པོ་ཆེ། །མཐར་ཐུག་ཐུགས་རྗེ་མཆོག་མངའ་བ། །དགེ་འདུན་ཚོགས་ཀྱི་དཀྱིལ་འཁོར་དུ། །ནད་དང་གནོད་པ་སྡུག་བསྔལ་ཚོགས། །ཆུ་སྣ་རྦུད་པ་བཞིན་དུ་བྱུང༌། །མི་རོ་ལུད་ཕུང་བཞིན་དུ་བསྐྱལ། །རྒྱལ་ཁམས་གཞན་ལ་ངོ་ཡང་ཚ། །འཚོ་མཛད་རྣམས་ཀྱི་སྨན་ཀྱང་རྡུགས།d ཟད །བདག་ཀྱང་དྲ་ཤ་ཆད་པར་བྱུང༌། །སྐྱབས་མགོན་དཔུང་གཉེན་མ་མཆིས་པས། །རེ་ས་གཞན་ན་མེད་པ་ཡིས། །བདག་ཅག་ཐམས་ཅད་བསྐྱབ་ཏུ་གསོལ། །ཞེས་དེ་ལྟར་ཞུས་པའི་ཞུས་ལན་དུ། །ཕ་རྗེ་བཙུན་དེ་ཡིས་འདི་སྐད་གསུང༌། །ང་ཡོན་ཏན་མེད་པའི་སྤྲང་པོ་ལ། །གོ་བ་མེད་པའི་མི་ཚོགས་འདུས། །དེ་ལ་འདི་ལས་འོས་མེད་པ། །གླེན་པ་ཁྱོད་ཀྱིས་མ་གོ་འམ། །འོན་ཀྱང་བདག་གི་བླ་མ་བཟང༌། །དཔལ་ལྡན་ཕག་མོ་གྲུ་པ་ཡིན། །རྗེ་བཙུན་དེ་ཡི་ཞལ་སྔ་ནས། །ཁམས་གསུམ་འཁོར་བའི་སེམས་ཅན་ལ། །སྐྱེ་རྒ་ན་འཆི་མེད་དོ་ཞེས། །རིན་ཆེན་ཞལ་ནས་མི་གསུངས་བས། །ང་ལ་དེ་ཡི་ཁས་བླང་མེད། །ང་ཡི་དྲུང་དུ་ཚོགས་པའི་མི། །ཕ་མ་ཉེ་དུ་གཉེན་འབྲེལ་དང༌། །མི་ཆོས་ཉེ་རིང་ཐམས་ཅད་ཀྱི། །འབྲི་གུང་དཔལ་གྱི་དགོན་པ་དེར། །མི་ཆོས་ཆེ་ཐབས་སློབ་ལ་ཤོག །ཁུར་ཅིག་པང་གང་འཁྱེར་ཅིག་ཅེས། །སུས་ཀྱང་དྲུང་དུ་བཏང་བ་མེད། །སྐྱེ་རྒ་ན་འཆིས་འཇིག་པའི་མི། །ནམ་ཡང་འཆི་བར་ཤེས་པ་རྣམས། །ང་ཡི་དྲུང་དུ་འོངས་པ་ལ། །མ་ཤི་ཤི་དང་འདྲ་རྩིས་པས། །འཆི་བའི་མྱ་ངན་བྱེད་པ་མེད། །འོན་ཀྱང་མཁས་པའི་གང་ཟག་རྣམས། །ཇི་ལྟར་ནོར་བུ་རིན་པོ་ཆེ། །རྙེད་ནས་ཁྱིམ་དུ་ཕྱིན་པ་ལྟར། །ཚུལ་ཁྲིམས་རྣམ་དག་བསྲུང་བའི་མི། །འཆི་བའི་དུས་སུ་སེམས་རྟེན་ཡོད། །ཇི་ལྟར་འཆི་མེད་བདུད་རྩི་ནི། །འཐུང་ན་བདེ་ཞིང་སྐྱིད་པ་ལྟར། །རང་སེམས་སྐྱེ་བ་མེད་རྟོགས་པ། །ཤི་འམ་ཡང་ན་གསོན་ཡང་བདེ། །ཇི་ལྟར་འཁོར་ལོས་བསྒྱུར་བའི་བུ། །འཕོངས་པ་ཡབ་ཀྱི་དབང་བསྐུར་བཞིན། །བླ་མ་བཟང་པོའི་སློབ་མ་ཡང༌། །འཆི་བའི་དུས་སུ་མངའ་ཐང་རྒྱས། །སྐྱེ་ཤིའི་གནས་ལུགས་ཤེས་པའི་མི། །དཔེར་ན་ནམ་མཁའི་སྤྲིན་ཚོགས་ལ། །དང་པོ་སྐྱེ་དང་གནས་པ་དང༌། །འཇིགས་པར་འགྱུར་བ་ཡོད་མེད་དེ། །འདི་ལྟར་འཚོགས་པའི་རྟེན་འབྲེལ་ལ། །སྐྱེ་འགག་གནས་པ་མེད་པ་ལྟར། །ཀྱེ་ཧོ་རྣལ་འབྱོར་དབང་ཕྱུག་རྣམས། །སྐྱེ་དང་གནས་དང་འཇིག་པ་ཡང༌། །ལས་དང་ཉོན་མོངས་རྣམ་སྨིན་ཚོགས། །སྐྱེ་འགག་གནས་གསུམ་བྲལ་བ་འདི། །མཁས་པ་རྣམས་ཀྱིས་གང་རྟོགས་པ། །དཔེར་ན་རི་བོང་རྭ་བཞིན་དུ། །ཡོད་དང་མེད་པས་སྟོང་པ་ལ། །རྩེ་མོ་རྣོ་འམ་བརྟུལ་ལམ་ཞེས། །ཁྱད་པར་ཆོས་ལ་རྟོག་པ་མེད། །འདི་གོ་འམ་རྟོགས་སམ་རྣལ་འབྱོར་པ། །དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །དཔལ་ལྡན་ཕག་མོ་གྲུ་པ་ཡིས། །འཁོར་དང་མྱ་ངན་འདས་པ་ཡི། །ཇི་སྙེད་ཆོས་རྣམས་མ་ལུས་ཀུན། །རང་གི་སེམས་སུ་བཀའ་བསྩལ་ཡང༌། །སེམས་དང་སེམས་ལས་བྱུང་བའི་ཆོས། །འཁོར་འདས་གཟུང་འཛིན་སྣ་ཚོགས་སུ། །ལོག་པར་བརྟགས་པའི་སྐྱེ་བོ་རྣམས། །མཛུབ་མོས་ཟླ་བ་མཚོན་པ་བཞིན། །ཐབས་ཀྱིས་དྲང་བའི་དོན་ཡིན་གྱིས། །སེམས་སྐྱེ་བ་མེད་ཅེས་མི་གསུང་ངམ། །རང་སེམས་སྐྱེ་བ་མེད་པ་ལ། །འཁོར་འདས་བྱུང་ན་ལྟས་ངན་ཡིན། །སེམས་ཉིད་ནམ་མཁའ་སྟོང་པ་ལ། །རྒྱུ་འབྲས་བྱུང་ན་ལོག་ལྟ་ཡིན། །སྐྱེ་འགག་མེད་པའི་གཤིས་ཉིད་ལ། །སྐྱེ་དང་འཆི་བར་གང་རྟོགས་པ། །བྱིས་པ་ལོག་པར་འཁྲུལ་པ་ཡིན། །སྨྲ་བསམ་བརྗོད་ལས་འདས་པ་ལ། །ཚིག་དང་ཡི་གེ་སྣ་ཚོགས་སུ། །ཕྱིན་ཅི་ལོག་ཏུ་རྟོག་ན་འཁྲུལ། །གཟུང་དང་འཛིན་པ་སྣ་ཚོགས་ཀྱི། །ཉེས་ཚོགས་དགྲ་ཡི་དམག་བྱུང་ན། །བློ་ལས་འདས་པའི་རྫོང་དུ་བསྡད། །ལྷུན་གྱིས་གྲུབ་པའི་མལ་དུ་ཉལ། །གཉིས་སུ་མེད་པའི་ན་བཟའ་གསོལ། །ཉེས་ཚོགས་དགྲ་ཡི་དཔུང་རྣམས་ཀྱང༌། །དགག་སྒྲུབ་མེད་པ་དེ་ཉིད་ལ། །མཁྱེན་པའི་ཡེ་ཤེས་སྣ་ཚོགས་སུ། །བྱ་བྱེད་མེད་པར་མཁྱེན་པ་དེ། །དུས་གསུམ་རྒྱལ་བའི་ཡོན་ཏན་ཞེས། །རང་བྱུང་མགོན་པོས་གསུངས་པས་ན། །དེ་ལ་སུ་ཡིས་དགག་ཏུ་ཡོད། །སྐྱིད་དོ་དགའ་བོ་ཤི་གསོན་རྣམས། །དགའ་བོ་ཡར་རོ་རྣལ་འབྱོར་པ། །ཀུ་རེ་ཡིན་ན་རང་ལ་སྡིག

།ཇི་ལྟར་བྱས་ཀྱང་བདེ་མོར་གདའ། །ཆ་ལ་ཇེ་བདེ་ཇེ་བདེར་འགྲོ། །བྱང་ཆུབ་སེམས་ཀྱི་རྗེས་འབྲངས་ན། །ང་ཡི་བུ་སློབ་འདིར་ཤི་ཞེས། །ལོག་ཤེས་ཞེན་པའི་རྗེས་འབྲང་ཞིང༌། །སེམས་ཅན་ཐམས་ཅད་མི་བསམས་པ། །འདི་ཡང་འཐད་པ་ག་ལ་སྲིད། །དེ་བཞིན་ཉིད་ཀྱི་རྗེས་འབྲངས་ན། །གོང་དུ་སྨོས་པ་ཁོ་ནར་ཟད། །ཐབས་མཁས་སྐྱེས་བུ་ཆེན་པོ་ཡིས། །འགྲོ་བའི་སེམས་ཀྱི་རྗེས་འབྲངས་ནས། །སེམས་ཅན་རྣམས་དང་མཐུན་པར་འཇུག །ཇི་ལྟར་འདམ་སྐྱེས་པV་ནི། །འདམ་གྱི་སྐྱོན་གྱིས་གོས་པ་མེད། །སེམས་ཅན་ཁམས་རྣམས་ཐམས་ཅད་ཀྱི། །བག་ལ་ཉལ་དང་བསམ་པའི་ཚོགས། །ཇི་སྙེད་ཡོད་པ་དེ་སྲིད་དུ། །དཔའ་བོ་རྣམས་ཀྱི་རྣམ་ཐར་ཡང༌། །ཀྱེ་ཧོ་བསམ་གྱིས་མི་ཁྱབ་པ། །དེ་ལ་ངོ་མཚར་ཅིས་མི་སྐྱེ། །བདེ་ཆེན་སྒྱུ་འཕྲུལ་དྲྭ་བ་འདིས། །སེམས་ཅན་ཐམས་ཅད་སྨིན་པར་མཛད། །དམ་པ་རྣམས་ལ་ཕྱག་འཚལ་ལོ། །སིང་རས་ཀྱིས་ཞུས་པ་རྫོགས་སོ།། །། ༡༩༢༽ ༄། །སྐྱེས་མཆོག་སྨར་པ་མཆོག་ལ་ཕུལ་བའི་བསྟོད་ཕྲིན་ཆུ་ཤེལ་དབང་པོ།། ཨོཾ་སྭསྟི། དུས་གསུམ་རྒྱལ་བ་ཀུན་གྱི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོའི་མཛོད་འཛིན་པ། །དག་པ་གཉིས་ལྡན་དྲི་མེད་ཆོས་ཀྱི་སྐུ། །དཔལ་ལྡན་ཕག་མོ་གྲུ་པའི་ཞབས་པད་འདུད། །སྐྱེས་བུ་ཆེན་པོ་དེ་དང་དབྱེར་མེད་པ། །དཔག་མེད་ཡོན་ཏན་ཐམས་ཅད་རྫོགས་པའི་སྐུ། །བདག་གིས་བསྟོད་པར་ནུས་པ་མ་ཡིན་ཀྱང༌། །གུས་པའཚན་ཉིད་ཐུགས་སུ་ཆུད། །ཐུབ་པའི་བསྟན་པ་བློ་གྲོས་རབ་ཡངས་པ། །མཁས་པ་ཆེན་པོ་ཁྱོད་ལ་ཕྱག་འཚལ་ལོ། །འགྲོ་བའི་མགོན་པོ་ཆོས་རྗེ་རིན་ཆེན་གྱི། །ཚོགས་ཀྱི་དཀྱིལ་འཁོར་རྒྱ་མཚོ་ལྟར་ཡངས་པ། །ལྷུན་པོ་ལྟར་མཛེས་དགེ་འདུན་ཚོགས་དབུས་ན། །འགྲན་གྱི་དོ་ཟླ་མེད་ལ་ཕྱག་འཚལ་ལོ། །རྡོ་རྗེ་འཆང་ཆེན་བླ་མ་དམ་པ་ཡིས། །སྐུ་གསུང་ཐུགས་དང་ཡོན་ཏན་ཕྲིན་ལས་རྣམས། །བུམ་པ་གཅིག་ནས་གཅིག་ཏུ་ཇི་བཞིན་པར། །དབང་བསྐུར་མཆོག་བརྙེས་ཁྱོད་ལ་ཕྱག་འཚལ་ལོ། །འཁོར་དང་མྱ་ངན་འདས་པའི་ཆོས་རྣམས་ཀུན། །མི་གཡོ་སེམས་ཀྱི་དཀྱིལ་འཁོར་འོད་གསལ་བ། །གདོད་ནས་ཞི་ཞིང་མ་སྐྱེས་བློ་ལས་འདས། །མཐའ་བརྒྱད་སྤྲོས་དང་བྲལ་ལ་ཕྱག་འཚལ་ལོ། །ཉེ་བར་ཞི་བའི་སེམས་ཉིད་ནམ་མཁའ་ལས། །སྟོབས་དང་མ་འདྲེས་ཡོན་ཏན་མ་ལུས་ཀུན། །གཉིས་མེད་ལྷུན་གྱིས་གྲུབ་པའི་རོ་གཅིག་པ། །རྒྱལ་བའི་ཡོན་ཏན་བརྙེས་ལ་ཕྱག་འཚལ་ལོ། །སྐྱེས་ཆེན་ཁྱོད་ཀྱི་སྔོན་གྱི་དམ་བཅས་པ། །མཁའ་མཉམ་འགྲོ་བ་སྒྲོལ་བའི་ཐུགས་དགོངས་རྣམས། །དེང་སང་དུས་འདིར་ཐམས་ཅད་ལྷུན་གྱིས་གྲུབ། །ཆོས་རྒྱལ་དེད་དཔོན་ཁྱེད་ལ་ཕྱག་འཚལ་ལོ། །ཤཱཀྱ་སེང་གེས་མ་ཕམ་དབང་བསྐུར་བས། །ཐུབ་པའི་གདུལ་བྱ་པVོ་ཁ་འབྱེད་ལྟར། །སྙན་པའི་གསུང་དང་དངོས་པོ་དཔག་མེད་ཀྱིས། །ཁྱེད་ཀྱིས་བདག་ཅག་ཤིན་ཏུ་ཐུགས་ལ་བཏགས། །འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག

།བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །མཉམ་མེད་བླ་མ་དམ་པ་དེ་ཡི་ཐུགས། །གདུང་དང་རིང་སྲེལ་དཔག་ཏུ་མེད་པ་དང༌། །སྐུ་གསུང་ཐུགས་ཀྱི་རྟེན་རྣམས་དཔག་མེད་པ། །ལེགས་པར་བཞུགས་པའི་ར*་ཙ་ར་ཡི། །མཆོད་རྟེན་ངོ་མཚར་རྨད་དུ་བྱུང་བ་ལ། །གདན་ཁྲི་གཅིག་གི་ཞབས་ཏོག་བྱ་སྙམ་ཡང༌། །དེ་སྔོན་ལག་ཏུ་ལོན་པར་མ་གྱུར་ཏེ། །བླ་མ་ཉིད་ཀྱི་ཐུགས་རྗེའི་བྱིན་རླབས་ཀྱིས། །བལ་པོའི་ལྷ་བཟོ་མཁས་པའི་མཐར་ཐུག་ཅིག །བྱུང་ནས་ད་ལྟར་བཞེངས་ཤིང་མཆིས་པ་ལགས། །ཁྱེད་རང་ཉིད་ཀྱི་ཡབ་དང་གདན་ཁྲི་ལ། །བསམ་གྱིས་མི་ཁྱབ་འབུལ་བ་རྒྱ་ཆེན་འདི། །བདག་ལ་བརྩེ་བས་ཁྱེད་ཀྱིས་ཐུགས་ལ་བཏགས། །ཤཱཀྱའི་དགེ་སློང་གཞོན་ནུ་བླ་མས་ཀྱང༌། །ཁྱེད་ཀྱི་ཐུགས་དགོངས་བཞེད་པ་བཞིན་དུ་གྱིས། །རིན་པོ་ཆེ་དང་དེ་ཡི་སྲས་རྣམས་དང༌། །གདན་སར་བཞུགས་པའི་དགེ་འདུན་ཐམས་ཅད་ཀྱང༌། །སྲོག་ལ་མི་བལྟ་དཀའ་ལས་བྱེད་པ་ཡི། །ཉེ་གནས་དེ་རྣམས་ཤིན་ཏུ་དགའ་བར་བྱས། །བླ་མ་རིན་པོ་ཆེ་ཡི་ཐུགས་ཀྱི་སྲས། །སྟག་ལུང་ཐང་པ་དེ་དང་ང་འབུ་ལ། །གནང་བའི་ཕ་འབབ་རྣམས་ཀྱང་ལག་ཏུ་ཐོན། །འཇིག་རྟེན་མགོན་པོ་དེ་དང་སྐྱེས་ཆེན་ཉིད། །དབྱེ་བ་མེད་པར་བཞུགས་པར་གྱུར་པ་དང༌། །བདག་ལའང་གུས་ཤིང་གདུང་བའི་སེམས་ཡོད་པས། །ཁྱེད་དང་མཇལ་བར་ཤིན་ཏུ་སྤྲོ་ན་ཡང༌། །ས་ཐག་རིང་ཞིང་རྒས་པའི་ལུས་པོ་འདིས། །ཞབས་ཀྱི་དྲུང་དུ་ཐོན་པར་མ་གྱུར་ཀྱང༌། །སྐུ་གསུང་ཐུགས་ཉིད་དབྱེ་བ་མེད་པའི་ཕྱིར། །རབ་འབྱམས་འཇིག་རྟེན་ཁམས་རྣམས་མ་ལུས་པ། །བླ་མ་དེ་དང་དབྱེ་བ་མེད་ཚུལ་གྱིས། །འབྲལ་བ་མེད་པར་རྟག་ཏུ་མཇལ་བར་བགྱི། །རྡོ་རྗེ་འཆང་ཆེན་བླ་མ་རིན་ཆེན་གྱི། །སྐུ་གསུང་ཐུགས་ཀྱི་གསང་བའི་མཛོད་འཛིན་པ། །སྐྱེས་ཆེན་ཁྱོད་ཀྱིས་བླ་མ་རིན་ཆེན་ལ། །ཇི་ལྟར་མཛད་པའི་རླབས་ཆེན་ཐམས་ཅད་ཀྱང༌། །རིན་ཆེན་དེ་དང་མཉམ་པར་གྱུར་བའི་ཕྱིར། །མར་མེ་ལ་སོགས་ཇི་ལྟར་དགོངས་པ་རྣམས། །གྲུ་བཞི་ལོགས་བརྒྱད་རྩེ་མོ་དབལ་དང་དགུར། །ཇི་ལྟར་དགོངས་པ་བཞིན་དུ་འགྲུབ་པར་བགྱི། །ཡབ་དང་སྲས་ཀྱི་ཐུགས་ཀྱི་དགོངས་པ་རྣམས། །དེང་ནས་བཟུང་སྟེ་འཁོར་བ་མ་སྟོང་བར། །མི་འབྲལ་རྟག་ཏུ་གཡོག་པོ་བྱེད་པ་དང༌། །ཡབ་སྲས་རྣམས་ཀྱི་ཐུགས་དགོངས་རྫོགས་པར་སྨོན། །བདག་གི་བསམ་པ་ཡོངས་སུ་རྫོགས་པ་དང༌། །ཚོགས་ཆེན་གཉིས་པོ་ཡོངས་སུ་རྫོགས་པའི་ཕྱིར། །བཟོ་གནས་རྫོགས་པ་རྨ་བྱ་མཛེས་པའི་གདུགས། །ཉིད་ཀྱི་དབུ་ལ་རྟག་ཏུ་དབུབ་པར་ཞུ། །ན་བཟའ་འདི་ཡང་སྐུ་ལ་གསོལ་བ་དང༌། །ཁ་ཆེ་གུར་གུམ་ཐུན་ཅིག་འབུལ་ཞིང་མཆིས། །ཞོ་གྲངས་བཅུ་དགུར་ངེས་པ་མཆིས་པ་ལགས། །བླ་མ་སྨར་བ་ལ་བསྟོད་པ་དང་སྤྲིངས་ཡིག་རྫོགས་སོ།།

།། ༡༩༣༽ ༄། །སྙིང་པོ་དོན་གྱི་ལམ་རིམ་དགེ་སྦྱོང་རྒྱལ་བ་ཡོན་ཏན་ལ་གདམས་པ།། ན་མོ་ར*་གུ་རུ། །རང་བཞིན་རྣམ་དག་དོན་དམ་བྱང་ཆུབ་སེམས། །དྲི་མེད་གང་གི་རྒྱུད་ལ་སྐྱེས་གྱུར་པ། །སྐྱོན་དག་ཡོན་ཏན་ཐམས་ཅད་བསྐྱེད་པའི་དཔལ། །བླ་མ་བྱང་ཆུབ་སེམས་ལ་རྟག་ཏུ་འདུད། །རང་བཞིན་རྣམ་དག་དོན་དམ་བདེན་པ་ནི། །སྐྱེ་འགག་སྤྲོས་པའི་མཐའ་དང་རྣམ་བྲལ་ཞིང༌། །དུས་གསུམ་དབྱེར་མེད་མི་འགྱུར་རྡོ་རྗེའི་སྐུ། །སྐྱོབ་མཛད་འཇིག་རྟེན་མགོན་པོ་སངས་རྒྱས་རྣམས། །ཐུགས་རྗེ་ཆེན་པོའི་ཐུགས་བརྩེས་ཉེར་བཟུང་ནས། །སྡུག་བསྔལ་རྒྱ་མཚོ་འཁོར་བའི་རྒྱུ་འབྲས་རྣམས། །སྤང་བར་བྱ་ཕྱིར་གསུངས་པ་གང་ཡིན་པ། །བདེ་བའི་འབྱུང་གནས་བྱང་སེམས་རིན་པོ་ཆེ། །སེམས་ཉིད་རྡོ་རྗེ་འདི་ལ་སྐྱབས་སུ་སོང༌། །རྒྱ་མཚོ་རྦ་རླབས་ཆུ་ཡི་ཆུ་བུར་དང༌། །མཁའ་ལ་སྤྲིན་བཞིན་བའི་སྡུག་བསྔལ་ལུས། །སྐྱེ་རྒ་ན་འཆི་སྡུག་བསྔལ་ཆེན་པོ་འདི། །གསོད་པའི་བཙོན་བཞིན་ཡང་ཡང་ཉོན་མོངས་པ། །གཏིང་མཐའ་མེད་པའི་འཁོར་བས་སྐྱུག་ལོག་པ། །སེམས་ཉིད་རྡོ་རྗེ་འདི་ལ་སྐྱབས་སུ་སོང༌། །དུས་རྣམས་རྟག་ཏུ་བདེ་བ་འཕྲོག་བྱེད་ཅིང༌། །གནོད་པའི་གཞིར་གྱུར་རལ་གྲིའི་ནགས་ཚལ་ལྟར། །ཕན་ཞིང་བདེ་བ་ཐམས་ཅད་འཇོམས་པའི་ངག །བརྗོད་པས་ཟད་པ་མེད་པའི་ལོང་གཏམ་ལ། །སྐྱོ་བ་སྐྱེས་པའི་མཁས་པ་གང་ཡིན་རྣམས། །སེམས་ཉིད་རྡོ་རྗེ་དེ་ལ་སྐྱབས་སུ་སོང༌། །བདག་ཉིད་ཆེན་པོ་ཕ་མ་གཉེན་འདུན་དང༌། །བདེ་བ་སྐྱིད་པའི་མཛའ་བོ་ཇི་བཞིན་དུ། །འཇིག་རྟེན་མགོན་པོ་སེམས་ཉིད་རྡོ་རྗེ་ཡིས། །བདག་ཅག་རྣམས་ལ་ཕན་ཞིང་བདེ་བསྐྱེད་པའི། །བཤེས་གཉེན་དམ་པ་དེ་དང་ཅིས་མི་འཕྲད། །གཏིང་མཐའ་མེད་པའི་འཁོར་བའི་རྒྱ་མཚོ་དེར། །སྐྱབས་དང་བྲལ་བས་ཡུན་རིང་འཁྱམས་གྱུར་ཅིང༌། །བདེ་དང་བྲལ་བས་སྡུག་བསྔལ་གྱིས་དེ་བའི་ཚོགས་ཀྱིས་སྨིན་མཛད་པའི། །བདག་གི་ཕ་དང་ཅིའི་ཕྱིར་འཕྲད་མི་སྲིད། །འཇིག་རྟེན་མགོན་པོ་སེམས་ཉིད་རྡོ་རྗེ་དང༌། །ཕྲད་ནས་བྲལ་བར་བྱེད་པའི་བླུན་པོ་རྣམས། །ངན་སོང་གསུམ་གྱི་ཆད་པས་རབ་བཅད་ནས། །ཁམས་གསུམ་འཁོར་བའི་སྡུག་བསྔལ་མ་ལུས་ཀྱིས། །རང་དབང་མེད་པར་རྟག་ཏུ་གཙེས་པས་ན། །སྐྱབས་ཆེན་རང་གི་སེམས་བརྟུལ་བཞུགས་ཀྱིས། །འཇུག་པའི་སེམས་བསྐྱེད་བླང་བར་བྱ། །གཟུང་འཛིན་འཁོར་བའི་རྒྱ་མཚོ་རྣམས། །དོན་དམ་སྟོན་པར་བྱེད་པའི་དཔལ། །ཅིར་སྣང་ཆོས་སྐུར་སྟོན་མཛད་པ། །སྐྱོབ་པ་གང་ཆེན་རྒྱལ་པོ་ལ། །ཆོས་སྐུ་བདེ་བ་ཆེན་པོ་ཡིས། །ཕྱི་ནང་གསང་བའི་མཆོད་པ་ཡིས། །གཉིས་སུ་མེད་པར་མཆོད་ནས་ཀྱང༌། །འགྲོ་ཀུན་བྱང་ཆུབ་སྙིང་པོ་ཡི། །གོ་ཆ་ཆེན་པོ་རབ་བགོས་ནས། །ཕ་རོལ་ཕྱིན་དྲུག་རང་བཞིན་མཆོག

།རྩོལ་སྒྲུབ་མེད་པའི་ངང་ཤུགས་ཀྱིས། །འགྲོ་དྲུག་རང་གི་དབྱིངས་སུ་འཇུག །འཇུག་པའི་སེམས་བསྐྱེད་བརྟན་པ་དང༌། །གསང་སྔགས་དབང་གི་མན་ངག་གིས། །རང་གཞན་ཐམས་ཅད་སྨིན་པར་བྱ། །འགྲོ་དྲུག་སེམས་ཅད་ཐམས་ཅད་ཀྱི། །ལུས་དང་ལུས་ཀྱི་དེ་བཞིན་ཉིད། །སྟོང་དང་མི་སྟོང་མཐའ་ལས་འདས། །ལྷུན་གྱིས་གྲུབ་པ་རྡོ་རྗེའི་སྐུ། །དབང་བསྐུར་དང་པོ་ཐོབ་པར་འགྱུར། །དབང་བསྐུར་དང་པོ་དེ་ཉིད་ལས། །འཁྲུལ་པས་བསྡུས་པའི་སེམས་ཅན་རྣམས། །རྒྱལ་བ་ལྔ་དང་དེ་ཡི་རྟགས། །འཁྲུལ་པས་བསྡུས་པའི་སེམས་ཅན་གྱིས། །འཁྲུལ་པའི་དབང་བསྐུར་ཐོབ་པས་ཀྱང༌། །བརྒྱ་ལ་གལ་ཏེ་རེ་ཤིག་ན། །དྲུག་པ་རྡོ་རྗེ་འཆང་བའི་དབང༌། །རང་སེམས་སངས་རྒྱས་རྟོགས་པར་འགྱུར། །ཟབ་མོ་དབང་བསྐུར་དམ་པ་ནི། །གཉིས་ཀྱིས་བསྡུས་པའི་སེམས་ཅན་དང༌། །བློ་མིག་དག་པའི་འཕགས་པས་ཀྱང༌། །བློ་ཡི་ཡུལ་དུ་མ་གྱུར་པ། །བློ་ལས་འདས་པའི་དབྱིངས་ལ་གནས། །འཁྲུལ་པས་བསྡུས་པའི་སེམས་ཅན་ལ། །ཁུ་ཁྲག་གཉིས་ཀྱི་རྟེན་འབྲེལ་གྱིས། །རྣམ་རྟོག་ཞི་བའི་ཏིང་ངེ་འཛིན། །བདེ་གསལ་མི་རྟོག་བསྐྱེད་པར་འགྱུར། །དེ་ལ་བརྟེན་ནས་བླ་མ་ལ། །བརྒྱ་ལ་མོས་གུས་སྐྱེས་གྱུར་ན། །ཟབ་མོ་དབང་བསྐུར་ཐོབ་ཀྱང་སྲིད། །ཐབས་དང་ཤེས་རབ་གཉིས་མེད་པ། །གཉིས་མེད་གདོད་ནས་དག་པ་ནི། །གདོད་ནས་དག་པ་ཉིད་ཡིན་ཏེ། །འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཤེས་རབ་བསྟན་པའི་ཡེ་ཤེས་ནི། །གཟུང་འཛིན་སྤྲོས་པའི་རྒྱུ་རྐྱེན་བྲལ། །གཉིས་སུ་མེད་དབང་ཐོབ་པར་འགྱུར། །འཁྲུལ་པས་བསྡུས་པའི་སེམས་ཅན་གྱིས། །ཉོན་མོངས་གསུམ་གྱི་མཐར་གནས་པ། །འཛིན་པའི་ངེས་ཤེས་བརྟན་ཡང་སྲིད། །བརྒྱ་ལ་གལ་ཏེ་རྣལ་འབྱོར་པས། །བླ་མའི་མོས་གུས་ཤེས་གྱུར་ན། །གཉིས་མེད་ཡེ་ཤེས་ཐོབ་པར་འགྱུར། །སྨྲ་བསམ་ཤེས་བརྗོད་བྲལ་བའི་དབང༌། །བཞི་པ་ཞེས་ནི་རྣམ་གྲགས་པ། །དུས་གསུམ་སངས་རྒྱས་ཐམས་ཅད་ཀྱིས། །མ་གསུངས་མ་བཤད་མ་བསམས་པ། །འཁོར་འདས་ཀུན་གྱི་གཤིས་ཉིད་ཀྱི། །དབང་བསྐུར་རྒྱལ་པོ་བླ་མེད་དེ། །ལྷུན་གྱིས་གྲུབ་པའི་བླ་མ་ལ། །རྒྱུན་ཆད་མེད་པར་བླང་བར་བྱ། །འཁྲུལ་པས་བསྡུས་པའི་སེམས་ཅན་རྣམས། །འདོད་ཆགས་གསུམ་གྱི་མཐར་གནས་པ། །ཉི་ཚེ་བ་ཡི་སྟོང་ཉིད་ཀྱིས། །མཐར་ཐུག་སངས་རྒྱས་ཐོབ་ཏུ་རེ། །རྟེན་གྱི་གང་ཟག་དེ་དག་གིས། །བླ་མ་དམ་པའི་མོས་གུས་ཀྱིས། །རང་རྒྱུད་ཚིམ་པར་བྱེད་ནུས་ན། །སྨྲ་བསམ་བརྗོད་ལས་འདས་པའི་དོན། །ཕྱག་རྒྱ་ཆེན་པོ་རྟོགས་པར་འགྱུར། །དབང་བཞི་ཐོབ་པའི་རྣལ་འབྱོར་པས། །ལུས་ངག་ཡིད་ཀྱིས་བསྡུས་པ་ཡི། །སེམས་ཅན་རྒྱ་མཚོ་སྨིན་བཞེད་ན། །ལུས་དང་ལུས་ཀྱི་དེ་བཞིན་ཉིད། །དབྱེར་མེད་རྟོགས་པའི་མན་ངག་གིས། །ལུས་ཅན་སྡུག་བསྔལ་ཕུང་པོ་རྣམས། །ཆོས་སྐུ་བདེ་བ་ཆེན་པོར་སྐྱོང༌། །སངས་རྒྱས་སྐུ་ཡི་དབང་ཐོབ་པ། །ཨེ་མ་ངོ་མཚར་རྨད་དུ་བྱུང༌། །ཆོས་སྐུ་དྲི་མ་མེད་པ་ཡིས། །ལུས་ཅན་ཐམས་ཅད་སྨིན་པར་བྱ། །ཁམས་གསུམ་སེམས་ཅན་མ་ལུས་པ། །ངག་ལ་ཞེན་པའི་མཐའ་ཅན་རྣམས། །རྡོ་རྗེ་གསུང་གི་རིགས་ཡིན་ཏེ། །རིགས་ཅན་སྨིན་པར་མཛད་པ་ན། །ངག་དང་ངག་གི་དེ་བཞིན་ཉིད། །དབྱེར་མེད་རྟོགས་པའི་མན་ངག་གིས། །ཆགས་ཞེན་སྤྲོས་པའི་དབང་སོང་བ། །སྤྲོས་པའི་མཐའ་དང་བྲལ་བ་ཡི། །སྨྲ་བསམ་བརྗོད་མེད་དབྱིངས་སུ་འགོད། །སངས་རྒྱས་གསུང་གི་དབང་ཐོབ་པ། །ཨེ་མ་ངོ་མཚར་རྨད་དུ་བྱུང༌། །སྨྲ་བསམ་བརྗོད་ལས་འདས་པའི་ས། །ངག་གིས་བསྡུས་པའི་སེམས་ཅན་རྣམས། །རྡོ་རྗེའི་གསུང་དུ་བསྒྱུར་བར་བྱ། །ནམ་མཁའི་མཐའ་དང་མཉམ་པ་ཡི། །བསམ་རིག་ཅན་གྱི་སེམས་ཅན་རྣམས། །རྡོ་རྗེ་ཐུགས་ཀྱི་རིགས་ཡིན་ཏེ། །སེམས་དང་སེམས་ཉིད་དབྱེར་མེད་པ། །རང་བྱུང་ལྷན་ཅིག་སྐྱེས་པ་ཡིས། །རྟོག་པས་བསྡུས་པའི་སེམས་ཅན་རྣམས། །རང་བྱུང་ལྷན་ཅིག་སྐྱེས་པར་སྦྱོང༌། །སངས་རྒྱས་ཐུགས་ཀྱི་དབང་ཐོབ་པ། །ཨེ་མ་ངོ་མཚར་རྨད་དུ་བྱུང༌། །འགྲོ་དྲུག་སེམས་ཅན་མ་ལུས་ཀུན། །བྱང་ཆུབ་སེམས་ཀྱིས་རྒྱལ་བར་བྱ། །གདོད་ནས་རང་བཞིན་རྣམ་དག་པ། །འོད་གསལ་ནམ་མཁའ་སྟོང་པ་ལ། །བདག་དང་བདག་གིར་འཛིན་པ་རྣམས། །མགོན་པོ་འཁོར་འདས་ཀུན་གྱི་བདག

།རྡོ་རྗེ་འཆང་གི་རིགས་ཡིན་ཏེ། །འཛིན་པས་བསྡུས་པའི་སེམས་ཅན་རྣམས། །གདོད་ནས་རང་བཞིན་རྣམ་དག་པས། །ལྷུན་གྲུབ་རྡོ་རྗེའི་དབྱིངས་སུ་སྦྱོང༌། །དུས་གསུམ་སངས་རྒྱས་ཐམས་ཅད་ཀྱིས། །ཕྱག་རྒྱ་ཆེན་པོའི་དབང་ཐོབ་པ། །ཨེ་མ་ངོ་མཚར་རྨད་དུ་བྱུང༌། །གཟུང་དང་འཛིན་པས་བསྡུས་པ་ཡི། །ཁམས་གསུམ་སེམས་ཅན་མ་ལུས་པ། །ཕྱག་རྒྱ་ཆེན་པོའི་ངང་དུ་གྲོལ། །སྙིང་པོ་དོན་གྱི་ལམ་རིམ་འདི། །འཇིག་རྟེན་བདེ་འབྲས་ཐམས་ཅད་ལ། །དུག་གི་སྙིང་པོ་ལྟར་གཟིགས་ནས། །ལྷག་བསམ་རྣམ་པར་དག་པ་ཡིས། །བྱང་ཆུབ་མཆོག་ལ་ཞུགས་པ་ཡི། །དགེ་སྦྱོང་རྒྱལ་བ་ཡོན་ཏན་གྱིས། །བསྡུས་པའི་སྙིང་པོ་ཞུས་པ་དེས། །འགྲོ་དྲུག་སེམས་ཅན་ཐམས་ཅད་ཀུན། །རྡོ་རྗེ་འཛིན་པ་ཐོབ་པར་ཤོག། །། 

༡༩༤༽ ༄། །སྙིང་པོ་དོན་གྱི་ལམ་རིམ་དགེ་སྦྱོང་རྒྱལ་བ་ཡོན་ཏན་ལ་གདམས་པའི་ས་བཅད།། བསྟན་བཅོས་འདི་ལ་དབུ་ནས་ཞབས་སུ་དོན་གསུམ་གྱིས་སྟོན་ཏེ། ཀླད་ཀྱི་དོན་སེམས་ཉིད་བྱང་ཆུབ་སེམས་ཀྱི་བླ་མ་ལ་མཆོད་པར་བརྗོད་པ་དང༌། གཞུང་གི་དོན་བྱང་ཆུབ་ཀྱི་སེམས་གཅིག་པུས་ཕ་རོལ་ཏུ་ཕྱིན་པའི་ཐེག་པ་དང༌། སྔགས་ཀྱི་ཐེག་པའི་ལམ་ཅིག་ཅར་སྦྱངས་ནས་རང་དོན་དང་གཞན་དོན་ཕུན་སུམ་ཚོགས་པའི་འབྲས་བུ་བསྟན་པ་དང༌། མཇུག་གི་དོན་དགེ་སློང་གིས་ཞུས་པའི་དགེ་བའི་རྩ་བ་བྱང་ཆུབ་ཏུ་བསྔོ་བའོ།། ༈ །།མཆོད་པར་བརྗོད་པ་ལ་དོན་གསུམ་སྟེ། ཆོས་ཉིད་རང་བཞིན་གྱིས་རྣམ་པར་དག་པ་ལྷུན་གྱིས་གྲུབ་པར་གནས་པ་བསྟན་པ་དང༌། དེ་གང་ཟག་གི་རྒྱུད་ལ་གནས་པ་རྟོགས་དགོས་པར་བསྟན་པ་དང༌། དེ་རྟོགས་ཤིང་གོམས་པས་སྐྱོན་དག་ཡོན་ཏན་ཐམས་ཅད་རྫོགས་པར་བསྟན་པའོ། །གཞུང་དོན་ལ་ལྔ་སྟེ། ལུས་ངག་ཡིད་གསུམ་མི་རྟག་པས་འཁོར་བའི་སྡུག་བསྔལ་དེ་ལས་སྐྱོབ་པར་བྱེད་པའི་སྐྱབས་འདུས་མ་བྱས་པ་སེམས་ཉིད་རྡོ་རྗེ་ལ་སྐྱབས་སུ་འགྲོ་བ་བསྟན་པ་དང༌། ངོ་བོ་རྟོགས་པ་དྲོད་ཐོབ་པ་སྐྱབས་སུ་འགྲོ་བའི་སྡོམ་པ་ལ་གནས་པས་ཆོས་ཐམས་ཅད་གདོད་ནས་མ་སྐྱེས་པར་བྱང་ཆུབ་ཀྱི་སྙིང་པོར་སེམས་བསྐྱེད་པ་བསྟན་པ་དང༌། གཉིས་སུ་མེད་པའི་དོན་རྟོགས་པ་བརྟན་པར་གྱུར་ཅིང་སྣང་བ་ཆོས་སྐུར་སྟོན་པའི་བླ་མ་རྣམ་པར་སྣང་མཛད་ལ་སྤངས་ཐོབ་མེད་པ་བདེ་བ་ཆེན་པོའི་མཆོད་པས་མཆོད་ནས་འཁོར་འདས་ཐམས་ཅད་གདོད་ནས་སངས་རྒྱས་པར་རྟོགས་པ་སེམས་ཅན་ཐམས་ཅད་ཀྱི་སྡུག་བསྔལ་གྱི་ཁུར་གྱིས་དུབ་བ་མེད་པའི་གོ་ཆ་ཆེན་པོ་བགོས་ནས། གཉིས་སྣང་མེད་པའི་ཕ་རོལ་ཏུ་ཕྱིན་པ་དྲུག་གིས་རང་བཞིན་གྱིས་རྣམ་པར་དག་པའི་སེམས་ཅན་རྣམས་རྩོལ་སྒྲུབ་མེད་པའི་ཐུགས་ཀྱིས་སྨིན་པར་བྱེད་པ་བསྟན་པ་དང༌། འཇུག་པའི་སྡོམ་པ་རིན་པོ་ཆེ་དེ་ཐོབ་ནས་ཆོས་ཀྱི་སྐུ་རང་བཞིན་གྱིས་རྣམ་པར་དག་པ་བུམ་པའི་དབང་གིས་ལུས་དང་སྣང་བའི་དངོས་པོ་འདག་པ་དང་འདག་པའི་རྒྱུ་དང་མི་འདག་པ་བསྟན་པ་དང༌།

སངས་རྒྱས་ཐམས་ཅད་ཀྱི་གསང་བ་སྨྲ་བསམ་ཤེས་བརྗོད་ལས་འདས་པ་གསང་པའི་དབང་གིས་གཟུང་འཛིན་སྤྲོས་པའི་མཚན་མ་ཐམས་ཅད་འདག་པ་དང༌། འདག་པའི་རྒྱུ་དང་མི་འདག་པ་བསྟན་པའོ། །གཉིས་སུ་མེད་པའི་ཡེ་ཤེས་གསུམ་པའི་དབང་གིས་གཉིས་སུ་འཛིན་པའི་བག་ཆགས་ཐམས་ཅད་འདག་པ་དང༌། འདག་པའི་རྒྱུ་དང་མི་འདག་པ་བསྟན་པ་དང༌། ཕྱག་རྒྱ་ཆེན་པོ་གདོད་ནས་ལྷུན་གྱིས་གྲུབ་པ་བཞི་པའི་དབང་གིས། ལུས་ངག་ཡིད་གསུམ་འཛིན་པའི་དྲི་མ་ཐམས་ཅད་འདག་པ་དང་འདག་པའི་རྒྱུ་དང་མི་འདག་པ་བསྟན་པ་དང༌། ལུས་ངག་ཡིད་གསུམ་འཛིན་པའི་སྐྱོན་དང༌། དྲི་མ་རྣམས་རང་བཞིན་དབྱེར་མེད་པར་རྟོགས་པའི་མན་ངག་གིས། སེམས་ཅན་ཐམས་ཅད་རང་ཉིད་ཀྱི་དབྱིངས་སུ་འགོད་པ་བསྟན་པའོ། །མཇུག་གི་དོན་ལ་གསུམ་སྟེ། དོན་གྱི་སྙིང་པོ་ཐམས་ཅད་བསྡུས་པས་སྒྲ་འཇུག་པའི་རྒྱུ་མཚན་བསྟན་བཅོས་ཀྱི་མིང་སྨོས་པ་དང༌། ཞུ་བ་པོའི་མཚན་ཉིད་ཕུན་སུམ་ཚོགས་པ་བསྟན་པ་དང༌། བསྟན་བཅོས་བྱས་པའི་དགེ་བའི་རྩ་བ་བྱང་ཆུབ་ཏུ་བསྔོ་བའོ།། །། ༡༩༥༽ ༄། །སྒམ་པོའི་གདན་སར་བཅའ་ཁྲིམས་མཛད་དུས་ཐུགས་མཉེས་པའི་སྐྱིད་སྐྱིད་རིང་མོའི་ཞལ་གདམས།། ཨོཾ་སྭསྟི། དོན་འགྲུབ་བསམ་པ་གྲུབ་པ་པོ། །ཀུན་དོན་ཡོན་ཏན་གསུམ་གྱི་བདག །གྲུབ་པ་མཐར་ཕྱིན་འཁྲུལ་པ་མེད། །རིན་ཆེན་བླ་མའི་ཞབས་ལ་འདུད། །དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པ། རྗེ་བཙུན་བླ་མ་རྣམས་དང༌། ཡི་དམ་གྱི་ལྷ་དང༌། ཇོ་བོ་བླ་ན་མེད་པའི་དཀོན་མཆོག་གསུམ་པོ་ཆོས་སྐྱོང་བའི་སྲུང་མ་དང་བཅས་པའི་བྱིན་གྱིས་རླབས་དང༌། དགེ་བའི་བཤེས་གཉེན་ཆེན་པོས་དབུ་མཛད། སྒམ་པོ་པ་གཞིས་བྱེས་ཡོན་མཆོད་སྐུ་འཁོར་དང་བཅས་པ་རྣམས་ཀྱི་བཀའ་དྲིན་གྱིས། དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པ་བླ་མ་རིན་པོ་ཆེ་གོང་མ་རྣམས་ཀྱི་གདན་ས། རི་བོ་ཤན་ཏིའི་རྩེ་མོ། སྒམ་པོ་དཔལ་གྱི་ཡང་དགོན། བྲག་རྒོད་ཚང་ཅན་གྱི་གཡས་གོང༌།

ཅན་ཅེན་བྲག་གི་གཡོན་ཟུར། ཐད་ཀར་འཕུར་བའི་གོང་རོལ། ཁྲི་གདུགས་བདལ་བའི་འོག་རོལ། ཟངས་ཟླུམ་ཆོས་ཀྱི་ཕོ་བྲང༌། ཕུན་སུམ་ཚོགས་པའི་གནས་མཆོག མཛེས་སྡུག་ནགས་ཚལ་གྱི་དཀྱིལ་མཐོངས། སྐད་སྙན་བྱ་ཡི་ཚོགས་ས། སྤང་ལྗོངས་ནེའུ་གསིང་གི་དབྱེ་ཐང༌། ལོ་འབྲས་མེ་ཏོག་གི་བཀོད་ས། རང་བྱུང་བྱིན་རླབས་ཀྱི་སྐྱབས་འོག ཐུབ་ཆེན་མཆོད་རྟེན་གྱི་ཞབས་དྲུང་ན། ཤཱཀྱའི་དགེ་སློང་བསོད་སྙོམས་པ། ལྡོམ་བུ་དཔལ་གྱི་མིང་མཐའ་ཅན། །རེ་དགའ་རེ་སྐྱིད་ང་རེ་དགའ། །བདེ་སྐྱིད་ཕུན་སུམ་ཚོགས་པ་འདི། །ཁྱེད་དང་ཁམས་གསུམ་སེམས་ཅན་དང༌། །ཐུན་མོང་ཉིད་དུ་འགྱུར་བར་ངེས། །ངེས་ལྟ་ངེས་ཏེ་བསྔོ་ཡང་བསྔོ། །བུ་ཁྱེད་ཀྱི་ཞབས་འབྲིང་ཞབས་ཏོག་འདི། །གདོད་མཐའ་བར་གསུམ་ཐམས་ཅད་དུ། །བསམ་པས་བསམ་གྱིས་མི་ཁྱབ་ལགས། །དང་པོ་ཆོས་ལ་བསྐུལ་མ་བཏབ། །དེ་ནས་གྲྭ་པའི་མཐུན་རྐྱེན་བསྒྲུབས། །བསྒྲུབ་པ་བྱེད་པའི་དུས་ཚོད་དུ། །ཅི་དགོས་དགོས་དགུ་ཆར་དུ་ཕབ། །ཚོགས་པ་སྐྱོང་བའི་དུས་ཚོད་དུ། །ང་འབུ་མི་ངན་ཞན་མོད་ཀྱང༌། །འདི་ཕྱི་ལུས་སྲོག་ཐམས་ཅད་ཀྱིས། །བསམ་པ་འདས་པར་ཡང་ཕྱག་བྱས། །གོང་མ་རྣམས་ཀྱི་ཞབས་ཏོག་ཏུ། །སྒོམ་ན་དགའ་བར་བྱུང་བའི་ཚེ། །ཕ་མ་གཉེན་འདུན་ནོར་རྫས་དང༌། །བླ་མེད་རྡོ་རྗེ་སྤུན་གྲོགས་ཀྱི། ས་ཀྱི་ངོ་ཚ་བསྐུར། །གུས་པས་དྲུང་དུ་ཕྱིན་ན་ཡང༌། །འུག་པ་ཉིན་ལ་བྱུང་བ་འམ། །མཁས་བཙུན་ར་རྙི་བརྐུས་པ་བཞིན། །ཨ་ཙེ་ཐེ་ལེ་དོས་གཅིག་བྱས། །འོན་ཀྱང་ཚིག་གི་ཁ་ན་མེད། ཁྱེད་རྣམས་སྙིང་གི་དཀྱིལ་དུ་ཡོད། །ང་འབུའི་སྒྲུབ་དང་བརྟུལ་ཞུགས་འདི། །དམིགས་པ་ཁྱེད་ལ་དམིགས་པ་ཡིན། །ཁྱེད་ཀྱི་ཚུལ་དང་སྒོ་བསྟན་ནས། །འགྲོ་ཀུན་སྨིན་ཅིང་གྲོལ་བ་དང༌། །བར་ཆད་ཞི་བར་བྱེད་པ་ལ། །ཁྱེད་རྣམས་ཐོག་མར་བྱས་པ་ཡིན། །མང་པོ་བརྗོད་པས་ཅི་བྱ་སྟེ། །དུས་གསུམ་རྒྱལ་བའི་གདུང་འཚོབ་དེ། །ཁྱེད་རི་ཁྲོད་པ་ལ་འོང་དུ་རེ། །སངས་རྒྱས་བརྒྱུད་པ་མ་ཆད་པ། །འཇིག་རྟེན་མགོན་པོ་ཡན་ཆད་དང༌། །རྡོ་རྗེ་འཆང་ཆེན་མན་ཆད་ཀྱི། །བླ་མ་སངས་རྒྱས་བྱིན་རླབས་ཅནVསྡོང་གྲོགས་ཅིས་མི་འབབ། །ལྔ་བརྒྱ་དུས་ཀྱི་ཐ་མ་ལ། །སྒྲུབ་པ་བྱེད་པ་ཤིན་ཏུ་ཉུང༌། །བྱང་ཆུབ་སྒྲུབ་པ་ཤིན་ཏུ་དཀའ། །བླ་མེད་སྒྲུབ་པ་ཤིན་ཏུ་དཀོན། །སྒྲུབ་པའི་འབྲས་བུ་གྲུབ་པའི་ཚེ། །རྣལ་འབྱོར་དབང་ཕྱུག་བིÄ་པས། །བྱིན་གྱིས་རློབ་པའི་བླ་མ་དང༌། །མཐུན་རྐྱེན་སྒྲུབ་པའི་ཡོན་བདག་དང༌། །བར་ཆད་སྲུང་བའི་ཆོས་སྐྱོང་དང༌། །རྒྱུད་ཚོད་མཉམ་པའི་གྲོགས་དང་ཡང༌། །མོས་གུས་བྱེད་པའི་སློབ་མ་རྣམས། །ཚོམ་བུ་གཅིག་པུ་བྱེད་པ་ཡི། །འབྲེལ་བ་ཟབ་མོར་གྱུར་ཚད་དང༌། །ལྷན་ཅིག་བྱང་ཆུབ་སངས་རྒྱས་པ། །འགྲོ་མགོན་དཔལ་ལྡན་དེ་ཡིས་བཞེད། །དེ་ཕྱིར་ང་དང་འབྲེལ་བ་ཡི། །མཐོ་དམན་ཉེ་རིང་ཐམས་ཅད་ཀྱིས། །ང་དང་སྒྲུབ་པ་བྱེད་པ་རྣམས། །ས་ཕྱོགས་གང་དང་གར་གནས་ཀྱང༌། །བརྩེ་བས་ཐུགས་ལ་གདགས་པར་ཞུ། །གླང་གི་ལོ་དཔྱིད་ཟླ་ཐ་ཆུང་གི་ཚེས་བཅུ་བདུན་ལ།

སྒམ་པོ་ཟངས་ཟླུམ་གྱི་དགོན་པར། དགེ་བའི་བཤེས་གཉེན་གྱི་དབུ་མཛད་རྣམས་ཀྱིས་བསྐྱལ། འཕང་ཕོལ་བཅའ་ཁྲིམས་མཛད་ནས་ཞག་བརྒྱད་མཉེལ་བསོས། ཉི་ཤུ་ལྔའི་ནང་པར་གསུང་བཅད་མཛད་པར་བཞེད་པའི་དུས་སུ། དགེ་འདུན་རྣམས་ཀྱི་ཞབས་ཏོག་ཏུ་བཅའ་ཁྲིམས་བསྡམས་པ་གསན་ནས་མཉེས་ནས་མཛད་པའི་སྐྱིད་སྐྱིད་རིང་མོ་དགའ་ལ་དྲིན་ཆགས་ཞེས་བྱ་བ་རྫོགས་སོ། །ཀྭ་ཉི་ཤུ་ལ་གསུང་བཅད་ནས། །ད་རུང་འབྱེད་དུ་མ་གནང་ངོ༌།། །། ༡༩༦༽ ༄། །ཉེ་གནས་རྣམས་ལ་དུས་གཏན་གྱི་སོ་ནམས་བྱེད་དགོས་པར་གདམས་པ།། ཨོཾ་སྙིགས་མའི་དུས་འདིར་སངས་རྒྱས་པ། །ཐུགས་རྗེ་རྨད་བྱུང་བཅོམ་ལྡན་ལགས། །ཚེ་གཅིག་མཆོག་གི་སངས་རྒྱས་པ། །དཔལ་ལྡན་རྡོ་རྗེ་འཆང་གི་གསང་སྔགས་ལགས། །རང་སེམས་ཆོས་སྐུ་ངོ་སྤྲོད་པ། །དྲི་མེད་བརྒྱུད་པའི་དམ་ཆོས་ལགས། །རང་གཞན་སྐུ་གསུམ་ལྷུན་གྲུབ་འདི། །དཔལ་ཕག་མོ་གྲུ་པའི་སྒོས་ཆོས་ལགས། །རྒྱ་དཀར་པོ་ཡོན་ཏན་ཆེ་བ་དེ། །དུས་གསུམ་རྒྱལ་བའི་གདན་ས་ལགས། །བོད་ངང་གིས་སྙིང་རྗེ་ཆེ་བ་འདི། །ཕྱག་ན་པVོའི་བྱིན་རླབས་ལགས། །རྒྱ་ནག་པོ་རིག་བྱེད་མཁས་པ་དེ། །རྗེ་བཙུན་འཇམ་དབྱངས་ཀྱི་ཕྱག་རྗེས་ལགས། །བོད་ལ་གསུང་རབ་རྒྱས་པ་འདི། །དུས་གསུམ་རྒྱལ་བའི་ཕྲིན་ལས་ལགས། །བླ་མ་མཉེས་པའི་མོས་གུས་དེ། །བྲག་དགོན་རྣམས་ལ་ཡོད་པ་ལགས། །གནས་གང་དུ་ཕྱིན་ཡང་བདེ་བདེ་པོ། །ཡུལ་གང་དུ་ཕྱིན་ཡང་སྐྱིད་སྐྱིད་འདྲ། །ཆོས་ཇི་ལྟར་བྱས་ཀྱང་ཆུད་མི་ཟ། །ཁམས་གསུམ་འཁོར་བའི་སེམས་ཅན་ལ། །འཕགས་པའི་ཐུགས་རྗེས་མི་གཏོང་བ། །ཨེ་མ་ངོ་མཚར་མི་ཆེ་འམ། །དམ་ཆོས་འདི་ཡི་གླེང་ལངས་ནི། །བྱང་ཆུབ་སེམས་ཀྱི་དགའ་བྱེད་ཡིན། །འདོད་ཆགས་ཉིད་ཀྱིས་འདོད་ཆགས་འདག །སྲིད་པས་སྲིད་པ་འདག་པར་བྱེད། །བཅོམ་ལྡན་འདས་ཀྱིས་གསུངས་པ་དེ། །འདི་མི་དཔའ་བོ་གཅམ་པ་ཀུན། །བུ་གོ་འམ་ཤེས་སམ་དགོས་སེ་ཀུན། །ནམ་ཡང་འདུས་བྱས་ཀྱི་རང་བཞིན་ལ། །རྟག་པ་ནམ་ཡང་ཡོད་མིན་ཏེ། །ཆུ་བུར་ལྟ་བུའི་འདུན་མ་ལ། །བློ་གཏད་བྱེད་པ་བྱིས་པའི་ལུགས། །མཁས་པར་རློམས་པའི་བྱིས་པ་ལ། །འདུན་མའི་བློ་གཏོད་མི་མཆི་བས། །ང་རང་བྱང་ཆུབ་ཀྱི་སེམས་ལ་རེ། །དཀོན་མཆོག་གིས་འདུན་མ་སྟོན་ཏེ་མཆི། །བག་མེད་པས་ནི་རང་གཞན་ཕུང༌། །མི་ཁ་མ་ཉན་རྗེ་བཙུན་པ། །ཏི་ཅོལ་མ་མཛད་རྣལ་འབྱོར་པ། །ལེགས་པར་སོམས་ཤིག་རྒྱལ་བའི་སྲས། །གླ་པ་གླ་མེད་ཀྱི་ཉེ་གནས་རྣམས། །གཅེས་སེ་ལོད་པའི་ཉེ་གནས་རྣམས། །སེམས་དམུ་རྒོད་རང་མཐོང་ཉེ་གནས་རྣམས། །དུས་གཏན་གྱི་སོ་ནམ་གོ་ལགས་སམ།།

།། ན་མོ་ར*་གུ་རུ། མོས་གུས་དང་བྱང་ཆུབ་སེམས་བསྐྱེད་དུ་མེད་པས་ལུས་ལ་སྲི་ཞུར་མེད་པར་འབད་པ་བྱས་ན་ཐབས་ལམ་དང་དགེ་སྦྱོར་ལ་རྩོལ་སྒྲུབ་མེད་པར་བསྒོམ་དུ་བཏུབ་ཅིང༌། ཡོན་ཏན་ཡོང་ངེས། དེ་ང་བདེན་ནམ་མི་བདེན་ད་རེས་ཚད་བུ་མཛད་པར་ཞུ། ལྷག་པ་ཚུལ་ཁྲིམས་ལྷག་པའི་སེམས། །ལྷག་པ་ཤེས་རབ་བསླབ་པ་ཡི། །བདེན་པའི་བྱིན་རླཎྜཁྲོད་པས། །བཀའ་དྲིན་རྗེས་སུ་དྲན་པ་ཡིས། །གོང་མའི་ཞབས་ཏོག་བྱེད་པའི་ཚེ། །ཤཱཀྱའི་རྒྱལ་པོའི་རྗེས་འབྲངས་ནས། །དཀའ་དང་སྡུག་བསྔལ་དང་དུ་བླངས། །ལུས་དང་སྲོག་ལ་མི་བལྟ་ཞིང༌། །འཇིག་རྟེན་ཆོས་བརྒྱད་ཁྱད་དུ་བསད། །སྙིང་སྟོབས་རྡོ་རྗེའི་བརྩོན་འགྲུས་ཀྱིས། །བསམ་གཏན་རོ་ལ་མ་ཆགས་པར། །འགྲོ་བ་སྨིན་པར་བྱེད་པའི་ཚེ།ག་རྟེན་མགོན་པོ་རིན་ཆེན་གྱིས། །འདི་འདྲའི་སྐྱེས་བུ་ཐུབ་པ་དེ། །དམན་ས་བཟུང་བའི་རྒྱུ་མཚན་དེ། །འགྲོ་བ་ཀུན་གྱིས་སྨད་ན་ཡང༌། །བླ་མ་དམ་པ་མཉེས་པ་ཡིན། །ནམ་ཞིག་ཆོས་ཀྱི་རྒྱལ་སྲིད་འཛིན། །ཡང་དང་ཡང་དུ་བཀའ་བསྩལ་གསུངས། །ཇི་ལྟར་འབྱུང་བ་རླུང་གི་ཁམས། །ཞགས་པས་བཅིང་བར་མི་ནུས་ལྟར། །རྟོག་པའི་དབང་སོང་མི་རྣམས་དང༌། །མཐུན་པར་མི་ནུས་རྣལ་འབྱོར་པ། །ཇི་ལྟར་ཆུ་ཡི་ཆུ་བུར་དག །བཅངས་པས་སྙིང་པོ་མེད་པ་ལྟར། །རྟོག་པ་སྙིང་པོ་མེད་པ་ཡི། །འགྲོ་ལ་སྙིང་པོ་མ་རེ་མཛོད། །རྩྭ་ཁར་ཆགས་པའི་ཟིལ་བ་ནི། །རྟག་ཅིང་བརྟན་པ་མ་ཡིན་ལྟར། །འགྲོ་བའི་བཟང་ངན་རྣམ་རྟོག་ཀྱང༌། །མཁས་པས་དེ་ལྟར་ཤེས་པར་བྱ། །མེད་ཀྱང་ཀུ་རེ་བྱས་པ་ཡིན། །བྱང་ཆུབ་སེམས་ཀྱི་གསེར་འགྱུར་རྩིས། །འཁོར་བ་ཉོན་མོངས་རྣམ་རྟོག་འདི། །སངས་རྒྱས་སྐུ་གསུམ་ལྷུན་གྲུབ་ཏུ། །བསྒྱུར་བར་བྱེད་པས་དོན་དང་བཅས། །དབང་ཕྱུག་ཆེན་པོ་བྱེད་པ་པོས། །སྣང་དང་མི་སྣང་བརྟན་གཡོ་ཀུན། །འདོད་པ་བཞིན་དུ་སྒྲུབ་འགྱུར་བ། །རྣལ་འབྱོར་དབང་ཕྱུག་གོམ་སྟབས་འདི། །ཨེ་མ་ངོ་མཚར་མི་ཆེ་འམ། །ཉན་ཐོས་རང་སངས་རྒྱས་རྣམས་ཀྱི། །ངེས་པར་འབྱུང་བའི་དམ་ཆོས་འདི། །བྱང་ཆུབ་སེམས་དཔའ་རྣམས་ཀྱི་མིན། །དགེ་སློང་རྣམས་ལ་མི་རུང་ངོ༌། །གསེར་ལ་སོགས་པའི་རིན་ཆེན་ཏེ། །འཁོར་ལོས་བསྒྱུར་བའི་རྒྱལ་པོ་ཡིས། །རིན་ཆེན་ཐམས་ཅད་ཀ་ར་གཅོག།

།། ༡༩༨༽ ༄། །ཆོས་གནད་དུ་ཕོག་ན་གཅིག་གིས་ཆོག་ཞེས་པའི་གསུང་མགུར།། བླ་མ་དམ་པ་རྣམས་ལ་ཕྱག་འཚལ་ལོ། །དང་པོ་བྱང་ཆུབ་ཀྱི་སེམས་བསྒོམ། །ལུས་ཡི་དམ་ཀྱི་ལྷར་བིག་བྱུང༌། །རང་གི་སེམས་ལ་ངེས་ཤེས་སྐྱེས། །སྣང་སེམས་ཟུང་དུ་འཇུག་པར་གདའ། །སྐྱེས་ན་གང་སྐྱེས་བསོད་ནམས་ཚོགས། །མ་སྐྱེས་སྐྱེ་མེད་ཡེ་ཤེས་ཚོགས། །གཉིས་ཀ་འཛོམ་ན་ཟུང་དུ་འཇུག །རྟོགས་པའི་ཕྱོགས་སུ་བློ་རེ་བདེ། །བྱས་ན་བྱས་ཚད་ཐབས་ཡིན་ཏེ། །མ་བྱས་བྱར་མེད་ལྷུན་གྱིས་གྲུབ། །འཛོམ་ན་གཉིས་མེད་བདེ་བ་ཆེ། །ལ། །ཚིག་དང་ཡི་གེར་མ་སོང་བར། །མཉམ་མེད་བླ་མའི་ཞབས་ལ་འདུད། །འགྲོ་བའི་མགོན་པོ་དཔལ་ལྡན་ཨ་ཏི་ཤ། །ཕྱི་རོལ་མུ་སྟེགས་བྱེད་ལས་ཕམ་པའི་ཚེ། །རྒྱལ་བའི་ཡུམ་གྱུར་རྗེ་བཙུན་སྒྲོལ་མ་ལ། །ས་ཡི་མཎྜལ་ཕུལ་ནས་གསོལ་བ་བཏབ། །མུ་སྟེགས་ཕམ་བྱེད་རིག་པ་ཐུགས་ལ་ཤར། །མུ་སྟེགས་ཕམ་བྱས་ཨེ་མ་ངོ་མཚར་ཆེ། །རྗེ་བཙུན་འཕགས་མ་སྒྲོལ་མ་ལ། །ས་ཡི་མཎྜལ་དེ་ཀོ་ཅི་བྱ་ཞེས། །བདག་ཅག་རྣམས་ལ་གསུངས་པ་འདི་རེ་མད། །ཆོས་གནད་དུ་ཕོག་ན་གཅིག་གིས་ཆོག །ཚིག་མང་པོ་སྨྲས་པའི་ཁ་ན་མེད། །བུ་ཉམས་སུ་ལོངས་དང་རྣལ་འབྱོར་པ།། །། ༡༩༩༽ ༄། །བདག་འཛིན་སྤོང་བར་སྨོན་པའི་མན་ངག་གི་གསུང་མགུར།། ཀྱེ་མ་ཀྱེ་མ་ཀྱེ་མ་ཧོ། །བདག་ཏུ་འཛིན་པའི་ཤེས་པ་ལ། །ང་བདག་ཅི་མཐོ་བྱེད་པ་ཡི། །འཇིག་རྟེན་ཆོས་བརྒྱད་བསྒྲུབ་རྣམས་དང༌། །ནམ་ཞིག་རིང་བར་འགྱུར་ཞིག་གུ །ང་ཡིར་འཛིན་པའི་ཡུལ་རྣམས་ཀྱི། །ཆགས་སྡང་རྣམ་པ་སྣ་ཚོགས་ཀྱིས། །འཇིག་རྟེན་ཐམས་ཅད་ཕུང་བ་ཡི། །དེད་དཔོན་འདི་དང་ནམ་ཞིག་འབྲལ། །འཁོར་བར་ཆགས་པའི་ང་དུ་གནས་གྲང་d རུང་བ་ ངོ༌། །འཇིག་རྟེན་རིན་ཐང་ཆེན་པོ་ཡི། །གོས་དང་ནོར་རྫས་ཉེས་པའི་གཞི། །སྤངས་ནས་སྐྱེས་ཆེན་མཁས་རྣམས་ཀྱིས། །རྒྱལ་མཚན་ཕྱག་དར་ཁྲོད་འཆང་འགྱུར། །གཟུང་དང་འཛིན་པས་མ་གོས་པའི། །གཉིས་མེད་བྱང་ཆུབ་སེམས་བསྒོམས་ཤིང༌། །སྦྱང་པའི་ཡོན་ཏན་ལ་གནས་པའི། །རྣལ་འབྱོར་པ་དང་ནམ་ཞིག་མཐུན། །ཆུ་དྲག་བསླབ་པའི་དྲི་མ་ཅན།ན་པས་བདུད་སྐྱེངས་སུ་གཞུག་པ།

གཉེན་པོ་མ་བསྟེན་བྱོལ་བཟུར་མ་བྱས་པས། སྐྱོན་ཡོན་ཏན་དུ་སློང་ཞིང་བར་ཆད་དངོས་གྲུབ་ཏུ་གྱུར་པ་གསང་སྔགས་ཀྱི་ལམ་ཨ་ལ་ལ་ཧོ།། །། ༢༠༠༽ ༄། །སངས་རྒྱས་དང་མུ་སྟེགས་པའི་ལས་འབྲས་ཀྱི་ཚུལ་ལུགས་མི་མཐུན་པའི་གཏན་ཚིག། བླ་མ་དམ་པ་རྣམས་ལ་ཕྱག་འཚལ་ལོ། །སངས་རྒྱས་པ་དང་མུ་སྟེགས་པའི། །ལས་ཀྱི་འབྲས་བུའི་ཚུལ་ལུགས་ནི། །བྱས་པའི་ལས་ཀྱི་འབྲས་བུ་འདི། །གཉེན་པོས་ཟད་པར་མི་འགྱུར་བ། །མུ་སྟེགས་བྱེད་ཀྱི་གྲུབ་པའི་མཐའ། །རྒྱལ་པོ་ཨུ་ཏྲ་ཡ་ན་ཡིས། །ཕ་དང་དགྲ་བཅོམ་བསད་པ་ཡིས། །འབྲས་བུ་རྣམ་པར་སྨིན་པ་དེ། །གཉེན་པོ་དགེ་བའི་ཆོས་ང་ཐོས་དང་རླུང་གིས་རེག །ཉེས་པ་བྱང་པར་གསུངས་པ་ན། །ཐེག་པ་ཆེ་ཆུང་ཐམས་ཅད་དུ། །ཉོན་མོངས་གསུམ་དང་དེ་ཡི་ལས། །གཉེན་པོ་གསུམ་གྱིས་བཅོམ་པ་དང༌། །ཁྱད་པར་མི་ཤེས་ཤེས་པ་ཡིས། །ཉེས་པ་རྩད་ནས་འདག་པའི་ཚུལ། །རྒྱུ་མཚན་གནད་ཀ་གཏན་ཚིག་གིས། །ཉི་མ་དང་ནི་མུན་པ་བཞིན། །ལྷན་ཅིག་གནས་སུ་མི་བཏུབ་པ། །སྐྱོབ་པ་བཅོམ་ལྡན་འདས་ཀྱིས་གསུངས།། །། ༢༠༡༽ ༄། །སྒོམ་ཆེན་པའི་མཚན་ཉིད་དང་དགེ་འདུན་གྱི་ལས་གང་ཡིན་བསྟན་པ།། ཨོཾ་སྭསྟི། སྒོམ་ཆེན་པ་ཞེས་བྱ་བ་ནི། འཇིག་རྟེན་གྱི་བྱ་བ་བཏང་བ་ཟེར་བ་ཡིན་ནོ། །རྙིང་པ་ཞེས་བྱ་བ་ནི་རྟོགས་པ་ཡོད་པ་ཟེར་བ་ཡིན་ནོ། །མཚམས་བཅད་ཅེས་བྱ་བ་ནི་གོང་མ་རྣམས་ཀྱི་ཞབས་ཏོག་ཏུ། ཡོན་ཏན་ངོམས་པ་མེད་པར་བརྩོན་འགྲུས་མེ་བཞིན་དུ་སྤར་བ་ལ་ཟེར་བ་ཡིན་ནོ། །དེ་ནས་སྒོམ་ཆེན་རྙིང་པ་མཚམས་བཅད་པ་རྣམས་ཀྱིས་རྒྱགས་ལེན་པ་དང༌།བསོད་སྙོམས་བྱ་བ་དང༌། ཐབས་རྡུགས་པ་རྡོ་རྗེ་སེང་གེ་ལས་ལོངས་ལ། སྒྲུབ་པ་ཚུལ་བཞིན་དུ་མཛད་པར་ཞུའོ།།དགེ་འདུན་གྱི་ལས་ཞེས་བྱ་བ་ནི། འདོད་ཆགས་ཀྱི་དབང་དུ་མ་སོང་བ་དང༌། ཞེ་སྡང་གི་དབང་དུ་མ་སོང་བ་དང༌། གཏི་མུག་གི་དབང་དུ་མ་སོང་བ་དང༌། གང་བྱེད་པའི་བྱ་བ་དེའི་བྱ་བ་དང་བྱ་བ་མ་ཡིན་པ་ལ་མཁས་པ་ལ་ཟེར་བ་ཡིན་པས།

ཆགས་སྡང་རྨོངས་གསུམ་དང་འཇིག་རྟེན་གྱི་བསམ་པ་དང་སྐད་ཅིག་ཀྱང་འདྲེས་མེད་པར། མཁས་ཤིང་བག་དང་ལྡན་པར་མ་བྱས་ན། མི་མང་པོའི་ནང་དུ་རང་དམའ་བབ། བྱིན་པའི་མིས་ཚུར་ཞེ་ཁྲེལ། བྱིན་པས་འཁོར་བ་དང་ངན་སོང་གི་རྒྱུ་བྱེད་པས། སྒོམ་ཆེན་རྙིང་པ་ཚེ་འདི་ནི་མུན་ནག་གི་གློག་དང་འདྲ་སྟེ། མི་རྟག་པ་འདི་ལ། ཕ་དང་བུ་དང་ཉེ་དུ་གཉེན་འབྲེལ་གང་གིས་ཀྱང་མི་སྐྱོབ་པ་ཁྱོད་ཀྱིས་མ་གོ་བས། འཇིག་རྟེན་གྱི་བྱ་བ་མཐོ་དམན་ཞག་གཅིག་གི་གཡེང་ས་རྙེད་ཀྱང༌། གཏན་གྱི་སྐྱབས་གནས་དང་རྟེན་ས་མེད་པ་རང་མདོ་གཞུང་ཆུང་བ་ཡིན་པས་བླ་མ་རིན་པོ་ཆེའི་དྲུང་དུ་ཅིག་ཤོག་ཤོག །ཨོཾ་སྭསྟི་འདི་ཙམ་དུ་ཁྲོ་བ་དེ། དེ་ཙམ་དུ་ཁྱོད་ལ་སུས་ཅི་བཅོལ། མི་ན་རེ་ལྷུན་གྱིས་གྲུབ་བའི་དུས་སུ་ཅི་ཙམ་དུ་བཏུད་ཅིང་མོས་གུས་བྱེད་པ་དེ་ཙམ་དུ་ཇེ་ཁྲོ་ཇེ་ཁྲོ་ལ་གཅན་གཟན་ཁྲོ་བོར་གྱུར། ཇེ་འཇིགས་ཇེ་འཇིགས་ལ་འཇིགས་བྱེད་གཏུམ་པོར་རེད། སློབ་དཔོན་རེ་བའི་འགྲོ་བ་ལ་ཕན་པ་འོང་བའི་མི་ནི་ཁྱོད་མིན། ཁེ་གྲགས་དང་བཟང་འདོད་སྒྲུབ་པའི་མཛེས་པོ་དང་སྤྲང་པོ་མང་པོ་རབ་ཏུ་ཕྱུང་ནས། དང་པོ་མི་བཀུར་ཁ་མེད་བྱེད་དེ་བཀུར་པའི་ཞལ་སྔ་ནས། མི་ངན་ཕྱམ་ལ་བསྐྱུར་ན་ལོ་གསུམ་རྒྱགས་སུ་ཆུག ཅེས་པ་དང༌། བླ་མ་རིན་པོ་ཆེའི་ཞལ་སྔ་ནས། ཞབས་ལ་གཏུགས་ན་ཏིལ་ཕུང་བཞིན་དུ་བརྡུང༌། །མཚང་རྣམས་ཚིགས་པའི་མིག་ནས་འདྲུ་བར་བྱེད། །སྒོག་སྐྱ་དུག་སྡོང་ལྟ་བུའི་སློབ་དཔོན་སྤངས། །ཡང་ཡང་བཀའ་བསྩལ་གསུངས་པ་འདི་རེ་མད། ´། མངྒ་ལཾ།། །།