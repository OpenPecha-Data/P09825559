༄༅། །ཁམས་གསུམ་ཆོས་ཀྱི་རྒྱལ་པོ་ཐུབ་དབང་ར*་ཤྲཱིའི་ཕྱི་ཡི་བཀའ་འབུམ་ནོར་བུའི་བང་མཛོད་བཞུགས་སོ།།

མི་ཆོས་ཀྱི་འདུན་མ་ཐུགས་ཀྱི་དཔལ་བེའུ།། ༣༢༢༽ ཨོཾ་སྭསྟི། དུས་གསུམ་རྒྱལ་བ་ཀུན་གྱི་སྐུ་གསུང་ཐུགས། །ལྷུན་གྱིས་གྲུབ་ཅིང་མི་ཟད་མཛོད་འཛིན་པ། །དཀོན་མཆོག་གསུམ་དངོས་བླ་མ་དམ་པ་ཡི། །ཞབས་ཀྱི་པVོར་གཙུག་གིས་རྟག་ཏུ་འདུད། ཁ་ཙམ་ཚིག་ཙམ་ཀུ་རེ་ཀྱལ་ཀ་དང༌། །བཞད་གད་ངོ་དགའ་ཕྱེ་གཏོར་མེད་པ་ཡི། །རང་གི་ཞེ་འདོད་སྙིང་པོ་རྡོ་རྗེའི་ཚིག །འགྱུར་བ་མེད་པས་རང་གི་བུ་ལ་གདམས། །འདིར་འདས་པ་དང་མ་བྱོན་པ་དང༌། ད་ལྟར་ཕྱོགས་བཅུ་དུས་གསུམ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་མ་ལུས་ཤིང་ལུས་པ་མེད་པ་ཐམས་ཅད་དང༌། རྡོ་རྗེ་འཛིན་པ་ཆེན་པོ་ཐམས་ཅད་དང༌། རྩ་བ་དང་བརྒྱུད་པའི་བླ་མ་དམ་པ་ཐམས་ཅད་ཀྱིས་ཐུགས་ཀྱི་དགོངས་པ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། རྫོགས་པའི་སངས་རྒྱས་ཐོབ་པར་བྱ་བའི་བློ་ནི་སྨོན་པ། དངོས་སུ་བྱེད་པ་ནི་འཇུག་པ། བརྟུལ་ཞུགས་འཛིན་པ་ནི་སྒྲུབ་པ། རྐྱེན་གྱིས་མི་བསྐྱོད་པ་ནི་གེགས་སེལ། ཇི་ལྟར་བསམས་པ་བཞིན་དུ་འབྱུང་བ་ནི་གྲུབ་ཐོབ། ལྷུན་གྱིས་གྲུབ་པ་ནི་འབྲས་བུ། ཐབས་མཁས་པ་སྣ་ཚོགས་ཀྱི་སྒྲུབ་པ་ནི་གསང་སྔགས། བསམ་སྦྱོར་འདི་ལྟ་བུའི་བརྟུལ་ཞུགས་འཛིན་པ་ནི་ཀུན་ཏུ་བཟང་པོ། སངས་རྒྱས་ཐམས་ཅད་ཀྱི་བདག་པོ་ཕྱག་ན་རྡོ་རྗེ། རྡོ་རྗེ་འཆང་བ་དེ་ཉིད་ཡིན་ལ། དེ་ལྟ་བུའི་བྱང་ཆུབ་ཀྱི་སེམས་དེ་ནི་རང་གི་རིག་པ་སྐྱེ་འགག་མེད་ཅིང་སྤྲོས་པ་ཀུན་དང་བྲལ་བ། རང་བྱུང་ལྷུན་གྱིས་གྲུབ་ཅིང་འདུས་མ་བྱས་པས། རྒྱལ་བ་སྲས་བཅས་རྡོ་རྗེ་འཛིན་པ་དང༌། །དུས་གསུམ་བླ་མ་རྣམས་དང་སྐད་ཅིག་ཀྱང༌། །འབྲལ་དུ་མི་བཏུབ་འབྲལ་བ་མེད་པ་ནི། །དཔའ་བོ་ཆེན་པོ་ཁྱོད་ཀྱིས་ཐུགས་ལ་ཞོག །ལོ་འགའ་ང་ཡི་དྲུང་དུ་མ་འོང་བར། །གོང་མ་རྣམས་ཀྱི་དགོངས་པ་བླ་མེད་པ། །མི་འབྲལ་འགྱུར་བ་མེད་པའི་བརྟུལ་ཞུགས་ཀྱིས། །དཔག་མེད་འགྲོ་བ་མང་པོ་སྨིན་མཛད་ཞུ། །རྫས་དང་ཡོ་བྱད་དངོས་པོ་ཅི་ཡོད་པ། །ང་ལ་བསྔོས་པར་གྱུར་པ་གང་ཡིན་ཀུན། །ང་ཡི་བུ་སྡུག་འགྲོ་བ་མཐོ་དམན་ལ། །ཆེས་ན་བརྒྱགས་ཤིང་ཆུང་ན་ཡིད་ཚིམས་པས། །རན་པ་ལོ་རེ་ཙམ་གྱི་འཚོ་བ་ལས། །མི་ཆེ་མི་ཆུང་གནང་ན་ཕ་ཇོ་དགའ། །ཀ་ཅའི་དངོས་པོ་ཅི་ཡང་མ་བསྐུར་བར། །རྟེན་གྱི་རྣམ་པ་བསྔོས་པ་ཡོད་ན་ཡང༌། །འཁྱེར་བཀུར་རྩོལ་སྒྲུབ་མང་པོ་སྡུག་བསྔལ་བས། །འཐད་པའི་གནས་སུ་ལེགས་པར་ཆོལ་ལ་ཞོག

།དབུས་ཀྱི་ས་འདི་མི་ཟུར་ཤིན་ཏུ་མཐུག །ཕྲག་དོག་ཆེ་ལ་དགོན་པ་རྙེད་དཀའ་བས། །ང་ཡང་ཉིད་ཀྱི་དྲུང་དུ་མཆི་བ་ཡིན། །ས་མཐའ་ཐམས་ཅད་བསྐོར་བའི་བརྟུལ་ཞུགས་ལ། །མིག་ལྡན་བརྩེ་བར་གནས་པ་ཀུན་གྱིས་སྨོད། །དེ་དག་བདེན་པར་ངས་ཀྱང་བསམ་པ་ཡིན། །དབང་བསྐུར་བྱིན་རླབས་མང་པོ་བྱས་གྱུར་ན། །སྒོམ་ཚུགས་འཆོར་ཞིང་ཚེ་དང་སྲོག་ལ་གནོད། །སྐྱོན་གྱི་ཕུང་པོར་བླ་མ་དམ་པས་གསུངས། །ཉེ་གནས་ཆོས་མེད་བརྒྱགས་ན་ཡ་ཕོ་འཆོལ་ལ་འཆོར། །ཕྲ་མ་སྨྲ་ལ་དགའ་ན་འཁོར་རྣམས་མཐུན་མི་སྲིད། །གནམ་ས་རྗེས་ཀྱིས་བཀང་ན་གཞོན་པའི་སོ་ནམས་འཆོར། །ནོར་གྱི་གསོག་བྲུན་དགའ་ན་རང་གཞན་ཐམས་ཅད་ཕུང༌། །སྟོན་པའི་བཀའ་བསྒྲགས་བར་ཆད་མི་འོང་གསུང༌། །ཟབ་པའི་མདོ་བཞི་བཅོམ་ལྡན་འདས་ཀྱིས་གསུངས། །སྐྱེས་ཆེན་ཁྱོད་ཀྱི་ཕྱག་ལེན་མཛད་པར་ཞུ། །ཕྱི་མི་ནང་ས་ངེས་པས་ཐུགས་ལ་བཞག །གསུང་རབ་དེ་དག་ཡང་དང་ཡང་དུ་བལྟ། །རི་བོ་མཆོག་རབ་ལྟ་བུ་མི་ཆེན་གྱི། །སློབ་མ་སྙིང་པོར་གྱུར་པ་གང་ཡིན་པ། །མཉེས་པ་གསུམ་གྱིས་མཉེས་པར་བྱས་པ་ལ། །བླ་མ་དམ་པའི་བཀའ་སྩལ་ཇི་བཞིན་དུ། །འཁོར་ཚོགས་རྒྱ་མཚོ་ལྟ་བུ་སྡུད་པ་ཡི། །འགྲོ་བ་སྨིན་པའི་སྡོང་གྲོགས་གྱིས་ཤིག་ཅེས། །མི་ཆོས་འདུན་མ་མེད་པའི་ཆོས་ཀྱིས་གདམས། །ལྷ་ཆོས་འདུན་མ་འགྲོ་བ་སྨིན་པའི་ཐབས། །ལྷ་འདྲེ་མི་གསུམ་ཕུར་གཞི་གཡབ་ཀྱི་བདག །བྲམ་ཟེ་རྒྱ་མཚོ་རྡུལ་གྱི་བརྟུལ་ཞུགས་གཟུང༌། །སྔོན་གྱི་རྒྱལ་བ་རྣམས་ཀྱི་རྗེས་སུ་བསླབ། །ཟབ་དང་རྒྱ་ཆེ་མདོ་སྡེ་ཡང་ཡང་བལྟ། །སྙིང་རྗེ་པV་དཀར་པོ་ངོ་མཚར་ཆེ། །ཆེན་པོའི་ཆེན་པོ་ཐམས་ཅད་ཀྱིས། །ཆེ་འབྲིང་ཆུང་གསུམ་མི་དང་ཟས་ནོར་དང༌། །དངོས་པོ་ཐམས་ཅད་ཁྱད་དུ་གསོད་པ་འོང༌། །བརྩེ་བས་གུས་འདུད་བྱེད་པའི་བྱམས་པ་དང༌། །བདེ་གཤེགས་སྙིང་པོའི་རྒྱལ་པོ་དེ་བཞིན་ཉིད། །གཉིས་མེད་དོན་རྟོགས་རྣལ་འབྱོར་པ་རྣམས་ཀྱིས། །གཟུང་འཛིན་ང་བཟང་རློམ་པའི་ཁྱད་སོད་འདིས། །སྣང་བ་བླ་མའི་རྩ་ལྟུང་དང་པོ་འབྱུང༌། །རྒྱལ་བའི་བསྟན་པ་མྱུར་དུ་འཇིག་པར་གསུང༌། །དེ་ཕྱིར་ཐམས་ཅད་བླ་མ་དམ་པར་བཀུར། །སྣང་སྲིད་ལྷ་དང་བླ་མ་ཁྱེད་རང་གསུངས། །མགོན་པོ་རྣམ་པར་སྣང་མཛད་བཅོམ་ལྡན་འདས། །ལྷུན་གྲུབ་འགྱུར་བ་མེད་པ་དེ་བཞིན་གཤེགས། །གང་དུ་བཞུགས་པའི་གནས་སུ་མོས་གུས་བྱ། །ཚེ་དང་དབང་ཕྱུག་བསོད་ནམས་ཐམས་ཅད་འཕེལ། །བྱམས་པ་ཆེན་པོའི་ཏིང་འཛིན་ནད་མེད་པས། །དུས་གསུམ་རྒྱལ་བས་བདུད་ཚོགས་གདུག་པ་ཅན། །མཉམ་ཉིད་རང་གི་ངང་དུ་ཞི་མཛད་ཅིང༌། །གཉིས་མེད་གཅིག་ཏུ་དུལ་བར་གྱུར་པ་ལ། །བདུད་ཀྱི་ཚོགས་རྣམས་བཏུལ་ཞེས་གོང་མས་གསུངས། །རྟག་ཏུ་བྱམས་པའི་ཏིང་འཛིན་སྒོམ་པར་མཛད། །གཏན་དུ་སྡོད་ཚིས་མཁར་ལན་དྲགས་ན་ཡང༌། །མཁར་ལན་ཚར་ན་འདིའམ་ཕ་རོལ་ཏུ། །བན་Zེ་ཅིས་ཀྱང་མས་ཀྱང་འགྲོ་བར་འདུག

།མཁར་ལན་ཚོད་གཟུང་གཞི་གཅིག་བརྟན་པར་བྱ། །དགོན་ས་མང་པོ་བཟུང་ན་འབྲོག་ཁུང་དང༌། །སྡིག་རྡོ་བསྟན་པའི་ཡན་ལག་དམ་པ་ཡིན། །བསོད་ནམས་ཟང་ཟིང་རྙེད་དང་བཀུར་སྟི་གྲགས་པ་དང༌། །མཆོད་ཅིང་བརྗིད་པར་བྱེད་པའི་སྐྱེས་བུས་བཏུད་གྱུར་ཅིང༌། །རང་ཉིད་རང་ལ་ངོམ་ཞིང་མགུ་བར་གྱུར་པ་ན། །བསོད་ནམས་ཡེ་ཤེས་ཚོགས་ཆེན་སེང་གེའི་འོ་མ་ཡིས། །ཐ་མལ་ལུས་འདི་བཅག་ནས་ཡོན་ཏན་ཆུད་ཟོས་ཅིང༌། །བདུད་ཚོགས་ཀུན་གྱིས་གཙེ་བར་འགྱུར་བའི་ཕྱིར། །དེ་ཚེ་ལུས་སེམས་དག་ནི་མཁའ་འགྲོ་བྱ་ལྟར་རྒྱུ། །ནག་པོའི་རྩ་ལག་རྣམས་ཀྱིས་གླགས་རྙེད་ག་ལ་འགྱུར། །སྟོན་པས་གསུངས་པ་བདག་ཅག་དེ་ཡིས་རྗེས་སུ་འབྲང༌། །མཁའ་དང་མཉམ་པའི་སེམས་ཅན་ཀུན་གྱི་ཁུར་འཁུར་བ། །འདི་ཚོད་ཙམ་གྱིས་བདག་མགུ་རིགས་པ་མ་ཡིན་ཞེས། །བསོད་ནམས་རྒྱ་མཚོ་འགྲོ་བ་ཀུན་དང་གཅིག་གྱུར་ན། །བྲེ་མིག་ཕུལ་གྱིས་མི་ཁེངས་ཕྱིར་ན་ལུས་མི་འཇིག །རང་གི་ལུས་ལ་འཆི་མེད་རྒྱལ་བའི་ངེས་ཤེས་དང༌། །རང་བྱུང་ལྷུན་གྲུབ་གཉིས་མེད་འགྱུར་བ་མེད་པའི་སེམས། །གསུམང་མ་བལྟས་མ་བསམས་པའི། །སློབ་མ་ཆེ་འབྲིང་བཟང་ངན་མང་པོ་ཞིག །ཕྱོགས་རྣམས་ཀུན་ཏུ་བསམ་པ་བསྒྲུབ་འདོད་པ། །རྗེས་སུ་འཇུག་པ་མང་པོ་དེ་དག་གི །རེ་ས་ཐུག་སྒོ་བསམ་ས་ང་ཡིན་པས། །བདག་བློ་སྒྲུབ་པ་བྱེད་ལ་གཞོལ་བར་གྱུར། །དེ་དག་བསྲུང་བར་བྱ་བའི་དོན་ཆེད་དུ། །ལོ་འགའ་ཙམ་ཞིག་སྒྲུབ་པ་བྱེད་དགོས་བྱུང༌། །སུ་ཡང་ང་ཡི་དྲུང་དུ་མ་གཏོང་ཞིག །བདག་གི་སྐྱིན་པ་ཁྱེད་ཀྱིས་མཛད་པར་ཞུ། །འགྲོ་བ་དཔག་ཏུ་མེད་པ་སྨིན་མཛད་ཞུ། །ཁྱེད་ཀྱི་ཚོགས་པ་སྐྱོང་བའི་མཐུན་པའི་རྐྱེན། །རྫས་དང་ཡོ་བྱད་ཞབས་འབྲིང་མང་པོ་ཡིས། །བསྐུར་ཡང་ཞབས་ཏོག་མང་པོ་བྱ་སྙམ་ཡང༌། །དགོས་པ་ཐམས་ཅད་དྲྭམིག་བཞིན་དུ་སོང༌། །ཚོགས་པ་མི་སྐྱོང་དགོས་པ་དྲྭ་མིག་ཀྱང་ནི་བུ་ལ་བརྩེ་བ་ཡི། །རྒྱལ་སྲིད་བྲིན་ན་དགའ་བར་གྱུར་པ་ལས། །ཙིག་པྲིག་d

ཅུང་ཟད་ ཙམ་གྱིས་དགའ་བ་མེད་པ་ལྟར། །བུ་གཅིག་ཁྱེད་ཀྱི་ཐུགས་ལ་དགོངས་པར་ཞུ། །དུས་གསུམ་རྒྱལ་བ་ཀུན་གྱི་དམ་པའི་ཆོས། །བསླབ་གསུམ་རིན་ཆེན་རྒྱན་གྱིས་མཛེས་པ་ལས། །སྣུམ་ཕྱིས་ངོ་དགས་དྲུང་དུ་འོངས་པ་ལ། །དགའ་བ་མེད་པར་ཁྱོད་ཀྱི་ཐུགས་ལ་ཞོག །ཆོས་ལྔ་དགོས་འདོད་ཀུན་འབྱུང་རིན་ཆེན་གཏེར། །ཟབ་མོ་གསང་སྔགས་སྙིང་པོ་གཏེར་མཛོད་ལས། །ལུག་རིལ་ཕུབ་མ་འཕྱར་བར་གྱུར་པ་ལ། །རང་གཞན་སུ་དགའ་ཁྱོད་ཀྱིས་ཐུགས་ལ་ཞོག །དུས་གནད་སྟོབས་བཅུ་གདུལ་བྱ་སྨིན་པའི་ཐབས། །མུན་ནག་གློག་བཞིན་སྐད་གཅིག་དེད་པའི་ཚེ། །བྱ་བྱེད་མང་པོ་ལོག་པའི་རྫི་སྦུད་d རླུང་སྦུད་ ཀྱི། །མོས་གུས་དེ་ཀོ་སུ་ལ་ཅི་ཞིག་བྱ། །གྲུབ་པའི་རྗེས་མཆོག་མི་ནོར་གཏམ་ཚོགས་ཀུན། །དུས་གསུམ་རྒྱལ་བའི་སྐུ་གསུམ་རྟེན་འབྲེལ་གྱིས། །རང་གཞན་དོན་ཆེན་སྒྲུབ་པར་མི་བྱེད་པར། །ཆུད་ཟོས་རྒྱལ་སྲས་རྣམས་ལ་རིགས་པ་མིན། །མཐོ་དམན་ཅལ་ཅོལ་མང་པོ་འདི་འདྲའི་ཚིག །གཞན་གྱིས་མཐོང་ཞིང་ཐོས་པར་གྱུར་པ་ནི། །མ་དད་བློ་ཡིས་སྒྲོ་སྐུར་འོང་སྲིད་པས། །ཤིན་ཏུ་སྦ་ཞིང་གསང་བར་མཛད་པར་ཞུ། །དགེ་བས་བྱང་ཆུབ་ཆེན་པོ་མཆོག་ཐོབ་ཤོག །མི་ཆོས་ཀྱི་འདུན་མ་ཐུགས་ཀྱི་དཔལ་བེའུ་ཞེས་བྱ་བ་རྫོགས་སོ།། །། ༣༢༣༽ ༄། །རྒྱ་གར་ལ་ཅིས་ཀྱང་མི་བཞུད་ཅེས་དགེ་བའི་བཤེས་གཉེན་ཁ་རག་རྩ་ལ་སྤྲིངས་པ།། ་འདུ་ཞིང་ཡོད་པ་སུ་བྱུང་ཁྱེད་རང་གི་ཐུགས་ལ་མངའ། དེ་ཙམ་ཞིག་ཡིན་པ་ལ་བྱས་པ་དང་ལག་རྗེས་སོར་ཞིག་ཀྱང་མེད་པར། གདོང་ཤ་ནི་མི་ལ་བྱིན། བྱིན་ཤ་ནི་ཁྱི་ལ་བྱིན་ནས་ཁྱེད་སློབ་མ་ཡང་ཟུང་ཅིག་ཅི་ཐོན་སྙམ་པ་ཡིན་པ་ལ། དེ་ལ་དགེ་བའི་བཤེས་གཉེན་པའི་ངོས་ནས། ང་ལ་མཉེས་པ་རྣམ་གསུམ་གྱིས་མཉེས་པར་བྱས། ངའི་འགྲན་ཟླ་མེད་པའི་བུ་གཅིག་པུར་གྱུར། ཅི་རེ་ཨ་མའི་བུ་གཅིག་པུ་ཁྱེ་རང་ལ་རེ། བསམ་རྒྱུ་བུ་ལས་མེད་པས། རྒྱ་གར་ཕན་ཆད་དུ་བཞུད་ཟེར་བ་དེ་རྣ་བས་ཐོས་ཙམ་དུ་མི་བཟོད།

བོད་ཀྱི་རི་ཁྲོད་གང་དགྱེས་དགྱེས་སུ་བཞུགས་ནས་ང་རང་གི་བླ་མའི་མཆོད་གནས་བྱེད་པ་ཞིག་འདོད་པ་ཡིན་པ་ལ། རྒྱུས་ཡོད་སུ་བྱུང་ཐམས་ཅད་ན་རེ་རྒྱ་གར་དུ་འགྲོ་བར་ཐུགས་ཐག་བཅད། ཁྱེད་ཀྱིས་ཅི་བཟླས་ཀྱང་མི་ཉན། ཅི་འཇིགས་ཁྱོད་ལ་འཇིགས་ཟེར་བ་ལ། མ་སྙིང་བུ་ལ་ཆགས་པས་སྒམ་པོར་ལན་ཅིག་བྱོན་དང་ཅི་གསུང་བཞིན་བྱ་ཞུས་པ་མ་གནང༌། དེ་ནས་ཁོང་ཟེར་བ་བདེན་པར་འདུག་སྙམ་ནས་སྟོན་པ་དབང་སེང་བ་གསུམ་པོ་བཏང་བ་ཡིན་པ་ལ། བཞེས་ཀྱིས་བྱོན་དུ་རེ་བ་ཡིན་པ་ལ་ཙཱ་རི་བུར་ནི་མི་ལྡོག་ངེས་ན་གསུང༌། ཁྱེད་རྒྱ་གར་ལ་བཞུད་ན་སློབ་དཔོན་ཇོ་སྲས་དང་ཤེས་རབ་འོད་ལ་སོགས་པའི་དགེ་འདུན་ཕལ་མོ་ཆེ་ཞིག་རྒྱ་གར་དུ་བཞུད་ནས་ཚུར་མི་ལྡོག་པའི་ཉེན་ཡོད། སྐྱི་ཤོད་པ་རྣམས་ན་རེ་ཡང༌། ཁོས་ཆེད་དུ་རྒྱ་གར་དུ་བཏང་བ་ཡིན། མི་ནོར་གཏམ་གསུམ་ཁོའི་ཁོངས་སུ་སོང་ཟེར་སྐད། དེ་ཐམས་ཅད་ལ་ང་འབུ་མི་འཇིགས། ཁྱེད་རང་གི་སྒྲུབ་པ་ཅི་འཕེལ་གཅིག་པུས་ཆོག མ་ཤི་བ་གཅིག་པུས་ཆོག ཇི་ལྟར་བྱས་ཀྱང་བཏུབ་སྙམ་པ་ལ། ང་འབུའི་ཉེ་གནས་སྒོམ་པ་རིན་ཤེ་རྡོ་རྗེ་གདན་དུ་ཤི་ཟེར་བ་ཐོས་པ་ལ་བརྟེན་ནས་ང་རང་ཡང་ཤེས་པ་འཕྲོས། དགེ་འདུན་ཐམས་ཅད་ཀྱང་ཐུགས་ངལ་གྱིས་ཟིན། མི་ལ་དྲིས་པ་ལ་སོང་བ་མང་ཡང་ཚུར་ལོག་པ་ཉུང་ཟེར་བས། རྟ་པོ་དཀྲོགས་ཀྱིས་འདྲོགས། མི་ཕོ་ཡེས་ཀྱིས་དངངས། ང་ལ་ང་རྒྱུ་མེད། གདུང་བའི་སེམས་ཀྱིས་བསམ་གྱིན་གློ་བ་མ་དགའ་བས། ཡིད་བཞིན་ནོར་འདྲ་རིགས་ཀྱི་བུ། །ཁྱེད་ཡུལ་གང་དུ་བྱོན་ཡང་རྒྱ་གར་ཡུལ། །གནས་གང་དུ་བཞུགས་ཀྱང་རྡོ་རྗེ་གདན། །བྱང་ཆུབ་ཆེན་པོ་ཁྱེད་རང་ཉིད། །བུ་ནམ་མཁའ་ལྟ་བུའི་རྣལ་འབྱོར་པ། །ཅིས་ཀྱང་མི་བཞུད་བཞུགས་པར་ཞུ། །ཞུ་རྟེན་དུ་གསེར་གྱི་མདོ་མང་ཚར་ཅིག ངའི་དཔེ་ཆ་རྣམས་གཞན་ཡང་ངོ་མཚར་ལ་རྨད་དུ་བྱུང་བའི་རྟེན་གཅིག སྤོངས་དག་གིས་སྐུ་སྐལ་དུ་བསྔོས་པ་དང་གསུམ་འབུལ་ཞིང་མཆིས། གཙིགས་རྣམ་པ་གསུམ་ལ།

སྐྱི་ཤོད་པ་དང་སློབ་རིས་ཉེ་འབྲེལ་རྣམས་ཁྱེད་རང་སྒྲུབ་པ་བྱེད་པ་ལས་གཞན་གྱི་ཞེ་འདོད་མི་བྱེད་པ་དང་གཅིག ང་འབུས་མཐུན་རྐྱེན་མཐའ་དག་བསྒྲུབ་པ་དང་གཉིས། དབེན་ཞིང་ཉམས་དགའ་འདོད་པའི་གནས་གཅིག་ཏུ་དཔོན་གཡོག་གཉིས་སྒྲུབ་པ་བྱེད་པ་དང་གསུམ་འབུལ་ཞིང་མཆིས། སྒྲུབ་པའི་འབྲས་བུ་གསུམ་ལ། སྐུའི་རྣམ་པར་ཐར་པ་བསམ་གྱིས་མི་ཁྱབ་པ་ལུས་ཀྱིས་རྒྱ་གར་དང༌། རྒྱ་ནག་དང༌། ཧོར་དང༌། དྲུ་གུ་དང༌། འཇིག་རྟེན་ཐམས་ཅད་ ཐམས་ཅད་མཁྱེན་པ་ལ་ཕྱག་འཚལ་ལོ། །སྟོན་པ་སངས་རྒྱས་བཅོམ་ལྡན་འདས། །རྒྱལ་པོ་ཁབ་ཀྱི་འཚོ་བྱེད་ཀྱི། །ཨ་མྲའི་འཚལ་དུ་དབྱར་གནས་པར། །ཞལ་གྱིས་བཞེས་པའི་དུས་ཀྱི་ཚེ། །རྒྱལ་པོ་ཆེན་པོ་མ་སྐྱེས་དགྲ། །འཚོ་བྱེད་གཞོན་ནུས་བསྐྱེད་ལ་སོགས། །རྒྱལ་པོ་འཁོར་དང་བཅས་པ་རྣམས། །བཅོམ་ལྡན་འདས་ཀྱི་དྲུང་དུ་སོང༌། །ཐུབ་པ་འཁོར་དང་བཅས་པ་ལ། །ལུད་པ་དང་ནི་སྦྲིད་པའི་སྒྲ། །ཅུང་ཟད་ཙམ་ཡང་མ་ཐོས་ནས། །རྒྱལ་པོ་འཇིགས་ཤིང་སྐྲག་པ་ཡིས། །འཚོ་བྱེད་གཞོན་ནུ་ལ་དྲིས་པས། །རྒྱལ་པོ་བཅོམ་ལྡན་འདས་དེ་ནི། །སྒྲ་ནི་ཆུང་བ་བཞེད་ཅིང་དགྱེས། །ཆུང་བས་འདུལ་ཞིང་ཆུང་བ་ཡི། །བསྔགས་པ་ཡང་ནི་བརྗོད་མཛད་ཅེས། །འཚོ་བྱེད་གཞོན་ནུས་སྨྲས་པ་ལས། །རྒྱལ་པོ་ས་བུ་ཞེས། །བསོད་ནམས་འདོད་ཅིང་དགའ་བ་ཡིས། །དད་པས་ཁྱིམ་ནས་རབ་ཏུ་བྱུང༌། །སྐྲ་དང་ཁ་སྤུ་བྲེགས་ནས་ཀྱང༌། །ངུར་སྨྲིག་བགོས་ཏེ་དེ་དག་གིས། །མི་དགེ་བཅུ་པོ་སྤངས་པ་ལས། །རྒྱལ་པོས་དེ་དག་མཐོང་བ་ལས། །བྲན་གྱི་ལས་རྣམས་མི་འཆོལ་ཞིང༌། །ཕྱག་དང་བསྙེན་བཀུར་འདུད་པ་དང༌། །ཆོས་གོས་བསོད་སྙོམས་མལ་སྟན་དང༌། །སྨན་དང་ཡོ་བྱད་ཐམས་ཅད་ཀྱིས། །རྒྱལ་པོས་བསྙེན་བཀུར་བྱེད་པ་ནི། །དགེ་སྦྱོང་ཚུལ་གྱི་འབྲས་བུ་ཞེས། །ཐུབ་པ་ཆེན་པོས་བཀའ་བསྩལ་ཏོ། །གཞན་ཡང་ཞིང་པ་ལ་སོགས་པ། །སྣ་ཚོགས་རིགས་རྣམས་ཐམས་ཅད་ཀྱང༌། །དེ་དང་འདྲ་བར་ཤེས་པར་བྱ། །རྒྱལ་པོ་ཆེན་པོས་སངས་རྒྱས་རྣམས། །འཇིག་རྟེན་དག་ཏུ་བྱུང་བ་ན། །སངས་རྒྱས་བཅོམ་ལྡན་འདས་ཀྱ་གྱུར་བ་ན། །མི་ཤེས་བཞིན་དུ་ཤེས་ཞེས་སྨྲ། །མ་མཐོང་བཞིན་དུ་མཐོང་ངོ་ཞེས། །གཞན་དག་ལ་ཡང་ཡུན་རིང་དུ། །གནོད་ཅིང་ཕན་པ་མ་ཡིན་པའི། །སྡུག་བསྔལ་མང་པོ་བསྐྱེད་བྱེད་པས། །དེ་ལྟར་ཉོན་མོངས་མ་སྤངས་པའི། །ལུས་ངག་ཡིད་ཀྱི་འདུ་བྱེད་རྣམས། །འདི་ལ་ཡོད་པ་མ་ཡིན་པས། །འདི་ཡིས་ཆོས་ནི་གང་སྟོན་པ། །བསྡུས་ས་བར་གྱུར་པ་དང༌། །བསླབ་པའི་གཞི་རྣམས་བླངས་པ་དང༌། །བླངས་ལ་སློབ་པར་འགྱུར་བ་ཡིན། །དེ་ཡིས་སྲོག་གཅོད་སྤངས་པ་དང༌། །ལོག་པར་གྱུར་པ་ཉིད་ཡིན་ཏེ། །ཆད་པ་སྤངས་ཤིང་མཚོན་ཆ་སྤངས། །འཛེམ་དང་སྙིང་རྗེར་ལྡན་པ་ཡིན། །སྲོག་ཆགས་གྲོག་སྦུར་ཡན་ཆད་ཀྱི། །སྲོག་གཅོད་པ་ལས་ལོག་པ་འོ། །མ་བྱིན་ལེན་པ་སྤངས་པ་ཡིན། །བྱིནསམ་པས་མི་སྨྲ་ཞིང༌། །བྱེ་བ་རྣམས་ནི་བསྡུམ་པ་དང༌། །མཐུན་པ་རྣམས་ནི་གཟེངས་བསྟོད་ཅིང༌། །མཐུན་ན་དགའ་དང་མགུ་བ་དང༌། །མཐུན་པར་བྱེད་པའི་ཚིག་སྨྲ་བ། །ཕྲ་མ་ལས་ནི་ལོག་པ་འོ། །དེ་ཡིས་ཚིག་རྩུབ་སྤངས་པ་ཡིན། །ཚིག་གདུག་རྩུབ་དང་མི་སྙན་དང༌། །ཕ་རོལ་སྤ་འགོང་བྱེད་པ་དང༌། །སྐྱེ་བོ་མང་པོ་གཞན་དག་ནི། །ཡིད་ལ་འཐད་པ་མ་ཡིན་དང༌། །སྙིང་དུ་མི་སྡུག་མི་དགའ་དང༌། །ཡིད་དུ་མི་འོང་བ་དང་ནི། །མཉམ་གཞག་འཇོག་པར་མི་འགྱུར་པ། །དེ་ལྟ་བུ་ཡི་ཚིག་སྤངས་ནས། །མི་སྡུག་རྣར་སྙན་སྙིང་ལ་བབ། །དགའ་བར་བྱེད་དང་གྲོང་ཁྱེར་པ། །སྙན་ཅིང་འཇེབས་དང་རྣམ་པར་གསལ། །རྣམ་པར་རིག་བྱེད་མཉན་པར་འོས། །མི་བརྟེན་འགལ་མིན་ཐུབ་མེད་དང༌། །སྐྱེ་བོ་མང་ལ་སྡུག་པ་དང༌། །དགའ་དང་མགུ་དང་ཡིད་འོང་དང༌། །མཉམ་པར་གཞག་དང་འཇོག་འགྱུར་པ། །དེ་ལྟ་བུ་ཡི་ཚིག་སྨྲ་བ། །ཚིག་རྩུབ་པ་ལས་ལོག་པ་འོ། །དེ་ཡིས་ཚིག་འཁྱལ་སྤངས་པ་ཡིན། །དུས་སུ་སྨྲ་དང་ཡང་དག་སྨྲ། །ཁོ་ན་ཉིད་དུ་སྨྲ་བ་དང༌། །དོན་སྨྲ་ཆོས་སྨྲ་རྟོགས་པ་སྨྲ། །ཁོང་དུ་ཆུད་པར་བྱེད་པའི་ཚིག

།དུས་དང་འདྲེན་མ་མ་ཡིན་དང༌། །གླེང་གཞི་དན་རྟགས་བཅས་པ་དང༌། །དོན་དང་ཆོས་དང་ལྡན་པ་སྟེ། །ཚིག་འཁྱལ་པ་ལས་ལོག་པ་འོ། །དེ་ནི་ཉོ་ཚོང་སྤངས་ནས་ཀྱང༌། །ཉོ་ཚོང་དག་ལས་ལོག་པ་འོ། །གཞལ་ལུགས་སྲང་དང་ཚད་དག་ལ། །གཡོ་སྒྱུ་སྤངས་ནས་ལོག་པ་ཡིན། །གསུག་ལེན་d

ལྐོག་ཟ་ འབྲིད་d གཡོ་ དང་བསྡིགས་པ་དང༌། །གསད་དང་བཅིང་དང་གཅད་པ་དང༌། །དགུག་དང་བརྡེག་པའི་བསམ་པ་དང༌། །འོད་དང་བུད་མེད་ལྷན་ཅིག་ཉལ། །ཞིང་གཞི་ཁྱིམ་དང་ཚོང་ཁང་གཞི། །གླང་པོ་རྟ་དང་བ་གླང་དང༌། །ལུག་དང་བྱ་གག་ཕག་ལེན་དང༌། །བྲན་ཕོ་བྲན་མོ་ལས་བྱེད་དང༌། །ཞོ་ཤས་འཚོ་བ་ལེན་པ་དང༌། །བུད་མེད་སྐྱེས་པ་ཁྱེའུུ་མོ། །གསེར་དངུལ་འབྲུ་རྗེན་ལེན་པ་དག །སྤངས་ནས་དེ་ལས་ལོག་པ་ཡིན། །དེ་ནི་ཟ་གཅིག་པ་ཡིབོན་ཚོགས་དང་འབྱུང་པོའི་ཚོགས། །སྣ་ཚོགས་རྩོམ་པ་ལ་སྦྱོར་བར། །བརྩོན་པར་གནས་པ་འདི་དག་ལས། །དེ་ནི་སྤང་ཤིང་ལོག་པ་ཡིན། །དེ་བཞིན་ཟས་དང་སྐོམ་དང་གོས། །དྲི་དང་མེ་ཏོག་ལོ་མ་དང༌། །འབྲས་བུའི་གསོག་འཇོག་ལ་སོགས་པ། །གསོག་འཇོག་སྣ་ཚོགས་རྩོམ་པ་ལ། །སྦྱོར་བར་བརྩོན་པ་དེ་ལྟ་བུ། །དེ་ལས་ལོག་པར་གྱུར་པ་ཡིན། །གནས་མལ་མཐོན་པོ་ཆེན་པོ་ནི། །སྣ་ཚོགས་རྩོམ་ཞིང་སྦྱོར་བ་དང༌། །བརྩོམ་པས་གནས་པར་བྱེད་པ་དང༌། །ཆ་བཞག་སྣ་ཚོགས་སྦྱོར་བ་ནི། །མཉེ་དང་འཁྲུལ་དང་དྲི་ཕྱིས་དང༌། །མེ་ཏོག་དྲི་དང་བྱུག་པ་དང༌། །ཁ་དོག་འཆང་བ་སེན་མོ་དང༌། །སོ་དང་གདོང་གི་བྱི་དོར་དང༌། །མཆིལ་ལྷམ་གོས་གསར་ཁ་ཚར་ཅན། །ཆ་བཞག་སྣ་ཚོགས་བྱེད་པ་དང༌། །གླང་པོ་རྟ་དང་ཤིང་རྟ་དང༌། །ཁྱུ་མཆོག་ར་ལུག་འགྱེད་པ་དང༌། །བྲོ་གར་དམག་ལ་བལྟ་ལ་སོགས། །ལྟད་མོ་སྣ་ཚོགས་བལྟ་བ་དང༌། །གླང་པོ་རྟ་དང་ཤིང་རྟའི་སྐད། །རྔ་དང་དུང་དང་རོལ་མོའི་སྒྲ། །སྙན་ངག་ཚིག་དང་ཡི་གེ་དང༌། །གྲགས་པའི་གཏམ་སྙན་འདོད་ལ་སོགས། །སྒྲ་རྣམས་སྣ་ཚོགས་ཉན་པ་དང༌། །ཨུག་ཤུད་ཁྲ་d རྒྱན་ཤོག་ དང་རྒྱན་པོ་དང༌། །སྣ་ཚོགས་གཏམ་གྱི་སྦྱོར་བ་ལ། །བརྩམ་དང་སྦྱོར་དང་བརྩོན་པ་རྣམས། །སྤངས་ཤིང་ལོག་པར་གྱུར་པ་ཡིན། །ཆོས་ལ་བརྩོན་པར་འགྱུར་བ་ཡི། །རྩོད་པ་སྣ་ཚོགས་སྨྲ་བ་དང༌། །ཕོ་ཉར་བགྲོད་དང་སྣ་འདྲེན་དང༌། །ཁ་གསག་གཞོག་སློང་ཐོབ་ཀྱིས་འཇལ། །རྙེད་པས་རྙེད་པ་བསྒྲུབ་པ་དང༌། །འབྱུང་པོའི་སྐད་དང་ཁྱིམ་པའི་དཔྱད། །ནེ་ཙོ་བྱ་ཡི་དཔྱད་ལ་སོགས། །སྨན་གྱི་སྦྱོར་བ་ལ་སོགས་པ། །ཡོན་པོའི་དཔྱད་ལས་ལོག་པ་ཡིན། །གཞན་ཡང་སྨན་གྱི་བྱེ་བྲག་དང༌། །ལས་དང་སྦྱིན་ལས་ལ་སོགས་དང༌། །དགྲ་དང་ཟུན་d

གཉེན་ གྱི་རྒྱལ་པོ་རྣམས། །ཕམ་རྒྱལ་ཇི་ལྟར་འགྱུར་ལ་སོགས། །ཉི་ཟླ་གཟའ་སྐར་ལྟས་རྣམས་ཀྱིས། །ཇི་ལྟར་འགྱུར་བ་ལ་སོགས་པ། །དགེ་སྦྱོང་རྣམས་ཀྱིས་ཡོན་པོ་ཡི། །དཔྱད་ཀྱི་ལོག་པའི་འཚོ་བ་ལས། །དེ་དག་ལོག་པར་གྱུར་པ་ཡིན། །དེ་ལྟར་དེ་ནི་འཕགས་པ་ཡི། །ཚུལ་ཁྲིམས་ཕུང་པོ་དེ་དག་དང༌། །ལྡན་པར་གྱུར་པ་དེ་ཡིས་ནི། །བདེ་བ་ཁ་ན་མཞིང༌། །མངོན་རྟགས་སུ་ཡང་མི་འཛིན་ཏོ། །གཞི་ནི་གང་གི་ཕྱིར་ཞེ་ན། །མིག་གི་དབང་པོ་སྡོམ་པ་ཡིས། །མ་བསྡམས་པར་ནི་གནས་པ་དེ། །འཇིག་རྟེན་ལ་ནི་བརྣབ་སེམས་དང༌། །ཡིད་མི་བདེ་བ་འབྱུང་འགྱུར་བས། །མི་དགེ་སྡིག་པའི་ཚོགས་རྣམས་ནི། །སེམས་ཀྱི་རྗེས་སུ་འབྲང་འགྱུར་པས། །དེ་རྣམས་བསྡམས་པའི་ཕྱིར་འབད་ཅིང༌། །བསྲུངས་པས་མིག་གི་དབང་པོ་ཡིས། །མིག་གི་དབང་པོ་སྡོམ་པར་བྱེད། །དེ་བཞིན་རྣ་བས་སྒྲ་དང་ནི། །སྣས་དྲི་ལྕེས་རོ་ལུས་ཀྱིས་རེག །ཡིད་ཀྱིས་ཆོས་རྣམས་གོང་མ་བཞིན། །དབང་པོའི་སྒོ་རྣམས་བསྡམས་པ་ཡིས། །ནང་གི་བདེ་བ་གནོད་མེད་པ། །ཉམས་སུ་མྱོང་ཞིང་འགྲོ་བ་དང༌། །བཟློག་དང་དེ་བཞིན་བལྟ་བ་དང༌། །རྣམ་པར་བལྟ་དང་བསྐུམ་པ་དང༌། །བརྐྱང་དང་སྣམ་སྦྱར་ཆོས་གོས་དང༌། །ལྷུང་བཟེད་ལེན་པས་བྱེད་པ་དང༌། །འགྲོ་དང་འགྲེང་དང་འདུག་པ་དང༌། །ཉལ་དང་མི་ཉལ་སྨྲ་བ་དང༌། །མི་སྨྲ་བ་དང་དེ་བཞིན་དུ། །གཉིད་ཀྱིས་དུབ་པ་སེལ་བ་ཡང༌། །ཤེས་བཞིན་དུ་ནི་གནས་པ་ཡིས། །དེ་ཡང་གོང་གི་འཕགས་པ་ཡི། །ཚུལ་ཁྲིམས་ཕུང་པོར་ལྡན་པ་དང༌། །དབང་པོའི་སྒོ་རྣམས་བསྡམས་པ་དང༌། །ཀུན་ཏུ་བསྲུངས་པའི་དྲན་པ་དང༌། །འགྲུས་སྐྱོང་དྲན་པས་ཡིད་བསྲུངས་པས། །ནང་གི་བདེ་བ་གནོད་མེད་པ། །ཉམས་སུ་མྱོང་བར་གྱུར་པ་དེ། །འགྲོ་དང་ལྡོག་ལ་སོགས་རྣམས་སུ། །ཤེས་བཞིན་མཆོག་དང་ལྡན་པ་ཡིས། །ཉམས་སུ་མྱོང་བར་གྱུར་པ་ཡིན། །དེ་ལྟར་འཕགས་པའི་ཚུལ་ཁྲིམས་ཀྱི། །ཕུང་པོ་ལྔ་དང་ལྡན་པ་དང༌། །དབང་པོའི་སྒོ་རྣམས་བསྡམས་པ་དང༌། །དྲན་དང་ཤེས་བཞིན་མཆོག་དེ་དང༌། །ལྡན་པས་གནས་མལ་དབེན་པ་དང༌། །དགོན་པ་ཤིང་དྲུང་ཁང་སྟོང་དུ། །འདུག་སྟེ་དཀྱིལ་མོ་ཀྲུང་བཅས་ཤིང༌། །ལུས་ཀྱང་དྲང་པོར་བསྲང་ནས་ཀྱང༌། །དྲན་པ་སྔོན་དུ་བཞག་བྱ་སྟེ། །འཇིག་རྟེན་བརྣབ་སེམས་སྤངས་ནས་ཀྱང༌། །བརྣབ་སེམས་བྲལ་བའི་བསམ་པ་ཡིས། །ལན་གྲངས་མང་དུ་གནས་བྱ་ཞིང༌། །བརྣབ་སེམས་ཡོངས་སུ་སྦྱོང་བ་ཡིན། །འཇིག་རྟེན་ལ་ནི་གནོད་སེམས་དང༌། །རྨུགས་དང་གཉིད་དང་རྒོད་པ་དང༌། །འགྱོད་དང་ཐེ་ཚོམ་ཡིད་གཉིས་ལས། །བརྒལ་ཞིང་དགེ་བའི་ཆོས་རྣམས་ལ། །ཐེ་ཚོམ་ཡོངས་སུ་སྦྱོང་བ་ཡིན། །སྒྲིབ་པ་ལྔ་པོ་འདི་དག་ལ། །སྐྱིན་པོ་ནད་དང་བྲལ་དང་བརྩོན། །འཇིགས་པ་བཞིན་དུ་སྤངས་པ་དང༌། །དེ་ལྟར་སྒྲིབ་པ་རྣམ་པ་ལྔ། །སེམས་ནི་ཉོན་མོངས་བྱེད་པ་དང༌། །ཤེས་རབ་ཉམས་ཆུང་བྱེད་པ་དང༌། །མི་མཐུན་ཕྱོགས་དང་མཐུན་པ་དང༌། །མྱང་ངན་འདའ་བར་མི་འགྱུར་བ། །སྤངས་ནས་འདོད་དང་སྡིག་པ་དང༌། །མི་དགེ་ཆོས་རྣམས་ལས་དབེན་པ། །རྟོག་བཅས་དཔྱོད་བཅས་དབེན་པ་ལས། །སྐྱེས་པའི་དགའ་དང་བདེ་བ་ཅན། །བསམ་གཏན་དང་པོ་རྫོགས་པར་བྱེད། །དེ་ཡི་དགའ་བདེ་དེ་ཉིད་ཀྱིས། །བརླན་ཞིང་ཚིམ་པར་བྱེད་པ་ནི། །ཆུ་དང་འདག་ཆལ་བསྲེས་པ་ན། །བརླན་ཞིང་གཤེར་བ་དེ་བཞིན་དུ། །དགའ་དང་བདེ་བས་མ་ཁྱབ་པ། །ཅུང་ཟད་ཙམ་ཡང་མེད་པ་སྟེ། །རྒྱལ་པོ་ཆེན་པོ་འདི་ཡང་ནི། །དགེ་སྦྱོང་འབྲས་བུ་བསྟན་པ་ཡིན། །དེ་ལྟར་དེ་ནི་རྟོག་པ་དང༌། །དཔྱོད་པ་དག་དང་བྲལ་གྱུར་ཅིང༌། །ནང་ནི་ཡོངས་སུ་དང་གྱུར་ཏེ། །སེམས་རྒྱུད་གཅིག་ཏུ་གྱུར་པ་ཡིས། །རྟོག་དང་དཔྱོད་པ་མེད་པ་ཡི། །ཏིང་ངེ་འཛིན་ལས་སྐྱེས་པ་ཡི། །དགའ་བ་དག་དང་བདེ་བ་ཅན། །བསམ་གཏན་གཉིས་པ་རྫོགས་བྱས་ནས། །དགའ་བདེས་ཚིམ་ཞིང་ཁྱབ་པ་ནི། །དཔེར་ན་རི་རྩེའི་བཀོད་མ་ནི། །ཆུ་བསིལ་གང་ཞིང་ཁྱབ་པ་ལྟར། །ཏིང་ངེ་འཛིན་ལས་སྐྱེས་པ་ཡི། །དགའ་དང་བདེ་བས་ཁྱབ་པ་ནི། །རྒྱལ་པོ་དགེ་སྦྱོང་འབྲས་བུ་བསྟན། །དགའ་བའི་འདོད་ཆགས་དང་བྲལ་བས། །བཏང་སྙོམས་གནས་ཤིང་དྲན་པ་དང༌། །ཤེས་བཞིན་ཅན་དེ་བདེ་བ་ནི། །ལུས་ཀྱིས་མྱོང་བར་འགྱུར་བ་ལ། །འཕགས་པ་རྣམས་ཀྱིས་གང་དེ་ལ། །དྲན་ལྡན་བདེ་བ་ལ་གནས་པ། །བཏང་སྙོམས་པ་འོ་ཞེས་བརྗོད་དེ། །དགའ་བ་མེད་པའི་བདེ་བ་ཡིས། །ཁྱབ་ཅིང་མ་ཁྱབ་མེད་པ་ནི། །དཔེར་ན་ཨུ,ལ་འདབ་མ་དག

།ཆུ་ལས་སྐྱེས་པར་གྱུར་པ་ནི། །ཆུ་ཡིས་ཡོངས་སུ་ཁྱབ་པ་ལྟར། །དགའ་བ་མེད་པའི་བདེ་བ་ཡིས། །ཁྱབ་ཅིང་ཡོངས་སུ་ཁྱབ་པ་འདི། །དགེ་སྦྱོང་འབྲས་བུ་བསྟན་པ་ཡིན། །དེ་ལྟར་དེ་ཡི་བདེ་བ་ཡིས། །སྤངས་ཏེ་སྔ་ནས་སྡུག་བསྔལ་ཡང༌། །སྤངས་ཤིང་ཡིད་ཀྱི་བདེ་བ་དང༌། །མི་བདེ་བ་ཡང་ནུབ་པས་ན། །བདེ་དང་སྡུག་བསྔལ་མ་ཡིན་པ། །བཏང་སྙོམས་དང་ནི་དྲན་པ་ནི། །ཡོངས་སུ་དག་པའི་བསམ་གཏན་བཞི། །རྫོགས་པར་བྱས་ནས་གནས་པ་སྟེ། །དེ་ཡི་ལུས་དེ་དག་པ་དང༌། །རྣམ་པར་བྱང་བའི་སེམས་ཀྱིས་ནི། །ལྷག་པར་མོས་ཏེ་ཁྱབ་པ་དང༌། །རྫོགས་པར་བྱས་ཏེ་གནས་པ་ནི། །དཔེར་ན་རས་ཡུག་ཆེན་པོ་ཡིས། །ལུས་འདི་གཡོགས་པར་གྱུར་བ་བཞིན། །དག་ཅིང་རྣམ་པར་བྱང་བ་ཡིན། །སེམས་ཀྱིས་མ་ཁྱབ་ཅུང་ཟད་མེད། །རྒྱལ་པོ་འདི་ཡང་དགེ་སྦྱོང་གི །འབྲས་བུ་བསྟན་པར་གྱུར་བ་ཡིན། །རྒྱལ་པོ་ཆེན་པོ་གང་གི་ཚེ། །འཕགས་པའི་ཉན་ཐོས་དེ་དག་གིས། །བདེ་དང་སྡུག་བསྔལ་སྤངས་པ་དང༌། །ཡིད་ནི་བདེ་དང་མི་བདེ་བ། །ནུས་པས་བདེ་སྡུག་མ་ཡིན་པ། །བཏང་སྙོམས་དང་ནི་དྲན་པ་ཡང༌། །ཡོངས་སུ་དག་པའི་བསམ་གཏན་བཞི། །རྫོགས་པར་བྱས་པ་དེ་ཡི་ཚེ། །དེ་ཡི་སེམས་ནི་རྒོད་པ་འམ། །ཞུམ་པར་གྱུར་པ་མེད་པ་ཡིས། །མི་གཡོ་བར་ནི་གནས་པ་ཐོབ། །དཔེར་ན་མར་མེའི་མེ་ལྕེ་ནི། །སུས་ཀྱང་མ་བསྒུལ་མ་བསྐྱོད་ན། །རྒོད་དང་ཞུམ་པའི་སྐྱོན་མེད་པར། །མི་གཡོ་འབར་བ་དེ་བཞིན་དུ། །བསམ་གཏན་བཞི་པ་རྫོགས་པའི་སེམས། །རྒོད་ཅིང་ཞུམ་པ་མེད་པ་ཡིས། །མི་གཡོ་བར་ནི་གནས་པ་ཐོབ། །ཐོབ་ནས་དེ་ཡིས་འདི་སྙམ་དུ། །འབྱུང་བ་བཞི་ལས་གྱུར་པའི་ལུས། །རགས་པར་གྱུར་པ་འདི་ལ་ནི། །བདག་གི་རྣམ་ཤེས་གནས་པས་ན། །ལུས་ལས་ཡིད་ནི་བསྐྱོད་ནས་ཀྱང༌། །ཡིད་ཀྱིས་ལུས་ནི་སྤྲུལ་བར་བྱེད། །རལ་གྲི་ཤུབས་ནས་བྱུང་བ་ལས། །ཤུབས་དང་རལ་གྲི་ཇི་བཞིན་དུ། །ལུས་ལས་བསྐྱོད་པའི་ཡིད་ཀྱི་གཟུགས། །དམན་པ་མ་ཡིན་སྤྲུལ་པར་བྱེད། །དེ་ལྟར་མཉམ་པར་བཞག་པའི་སེམས། །ཡོངས་སུ་དག་ཅིང་བྱང་བ་དང༌། །ཉོན་མོངས་ཉེ་བའི་ཉོན་མོངས་དང༌། །བྲལ་ཞིང་དྲང་པོར་གྱུར་པ་དང༌། །ལུས་སུ་རུང་བ་མི་གཡོ་བ། །ཐོབ་ནས་རྫུ་འཕྲུལ་ཡུལ་ཤེས་པ། །མངོན་དུ་བྱ་བའི་ཤེས་པ་ལ། །སེམས་ནི་མངོན་པར་གཏོང་བྱེད་ཅིང༌། །རྫུ་འཕྲུལ་ཡུལ་རྣམས་ཉམས་སུ་མྱོང༌། །ཚངས་པའི་འཇིག་རྟེན་བར་དུ་ཡང༌། །ལུས་ཀྱིས་དབང་ནི་བསྒྱུར་བ་ཡི། །བར་དུ་རྫུ་འཕྲུལ་ཐམས་ཅད་སྟོན། །དཔེར་ན་རྫ་མཁན་མཁས་པ་ཞིག

།འཇིམ་པ་ལས་ནི་སྣོད་ཀྱི་ཚོགས། །རྣམ་པ་སྣ་ཚོགས་བྱེད་པ་ལྟར། །དེ་ལྟར་མཉམ་པར་བཞག་པའི་སེམས། །དག་ཅིང་རྣམ་པར་བྱང་བ་དང༌། །ཉོན་མོངས་ཉེ་བའི་ཉོན་མོངས་དང༌། །བྲལ་ཞིང་དྲང་པོར་གྱུར་པ་དང༌། །ལས་སུ་རུང་ཞིང་མི་གཡོ་བ། །ཐོབ་ནས་རྫུ་འཕྲུལ་སྟོན་པ་འདི། །རྒྱལ་པོ་དགེ་སྦྱོང་འབྲས་བུ་ཡིན། །དེ་ལྟར་མཉམ་པར་བཞག་པའི་སེམས། །དག་ཅིང་རྣམ་པར་བྱང་བ་དང༌། །ཉོན་མོངས་ཉེ་བའི་ཉོན་མོངས་དང༌། །བྲལ་ཞིང་དྲང་པོར་གྱུར་བ་དང༌། །ལས་སུ་རུང་ཞིང་མི་གཡོ་བ། །ཐོབ་ནས་ལྷ་ཡི་རྣ་བ་ཡི། །ཤེས་ནས་མངོན་པར་ཤེས་པ་དེ། །མངོན་སུམ་ཉིད་དུ་བྱ་བའི་སེམས། །མངོན་དུ་གཏོད་པར་བྱེད་པ་ལས། །དེ་ཡི་ལྷ་ཡི་རྣ་བ་ནི། །རྣམ་དག་མིག་ལས་འདས་པ་ཡིས། །མི་དང་མི་མ་ཡིན་རྣམས་ཀྱི། །རིང་ངམ་ཉེ་བའི་སྒྲ་རྣམས་ཐོས། །དཔེར་ན་མི་ཞིག་དུང་འབུད་པ། །རི་བྲག་ཆེན་པོའི་ཁར་འཛེགས་ནས། །མཚན་ཕྱེད་བུས་ན་སྒྲ་དེ་ཡིས། །གྲགས་ཤིང་ཁྱབ་པར་གྱུར་བ་བཞིན། །དེ་ལྟར་མཉམ་པར་བཞག་པའི་སེམས། །དག་ཅིང་བྱང་བ་མི་གཡོ་བ། །ཐོབ་ནས་ལྷ་ཡི་རྣ་བ་ཡི། །མངོན་པར་ཤེས་པས་ཉེ་རིང་གི །སྒྲ་རྣམས་ཐོས་པར་གྱུར་པ་ནི། །རྒྱལ་པོ་དགེ་སྦྱོང་འབྲས་བུ་ཡིན། །མཉམ་གཞག་དག་ཅིང་བྱང་བ་དང༌། །ལས་སུ་རུང་ཞིང་མི་གཡོ་བའི། །སེམས་དེ་ཐོབ་ནས་གཞན་དག་གི །སེམས་ཀྱི་རྣམ་གྲངས་ཤེས་པ་ལ། །མངོན་དུ་གཏོད་པས་ཤེས་པ་ནི། །དཔེར་ན་མིག་ལྡན་སྐྱེས་བུ་ཡིས། །མེ་ལོང་དཀྱིལ་འཁོར་དག་པ་ཞིག །བླངས་ནས་བྱད་བཞིན་བལྟ་བ་ལྟར། །སེམས་ཀྱི་རྒྱུད་རྣམས་ཤེས་པ་ནི། །རྒྱལ་པོ་དགེ་སྦྱོང་འབྲས་བུ་ཡིན། །དེ་བཞིན་གོང་གི་སེམས་དེ་ཡིས། །དེ་ལྟར་སེམས་ཤིང་གཏོད་པ་ཡིས། །སྐྱེ་བ་དྲན་པར་གྱུར་བ་ནི། །དཔེར་ན་མི་ཞིག་གྲོང་གཞན་དུ། །སོང་ནས་གཞན་དུ་སོང་བ་ལས། །ཕྱིན་པའི་གྲོང་རྣམས་དྲན་པ་ལྟར། །སྐྱེ་བ་སྣ་ཚོགས་དྲན་པ་འདི། །རྒྱལ་པོ་དགེ་སྦྱོང་འབྲས་བུ་ཡིན། །དེ་ལྟར་གོང་གི་སེམས་དེ་ཡིས། །འཆི་འཕོ་སྐྱེ་བ་ཤེས་པ་ཡི། །མངོན་པར་ཤེས་ལ་སེམས་གཏོད་པས། །ལྷ་མིག་རྣམ་པར་དག་པ་ཡིས། །འཆི་འཕོ་སྐྱེ་བ་ཤེས་པ་ནི། །སྒོ་དི། །རྒྱལ་པོ་དགེ་སྦྱོང་འབྲས་བུ་ཡིན། །དེ་ལྟར་མཉམ་པར་བཞག་པའི་སེམས། །ཡོངས་སུ་དག་ཅིང་བྱང་བ་དང༌། །ཉོན་མོངས་ཉེ་བའི་ཉོན་མོངས་དང༌། །བྲལ་ཞིང་དྲང་པོར་གྱུར་པ་དང༌། །ལས་སུ་རུང་ཞིང་མི་གཡོ་བ། །ཐོབ་ནས་ཟག་པ་ཟད་པ་ཡི། །ཤེས་པ་མངོན་དུ་བྱ་བ་ཡི། །མངོན་པར་ཤེས་ལ་སེམས་གཏོད་པས། །སྡུག་བསྔལ་འཕགས་པའི་བདེན་པ་དང༌། །སྡུག་བསྔལ་ཀུན་འབྱུང་འགོག་པ་དང༌། །སྡུག་བསྔལ་འགོག་པར་འགྲོ་བའི་ལམ། །འཕགས་པའི་བདེན་པ་ཡིན་ནོ་ཞེས། །ཇི་ལྟ་བ་བཞིན་རབ་ཏུ་ཤེས། །དེ་ལྟར་ཤེས་ཤིང་མཐོང་བ་ཡིས། །འདོད་པའི་ཟག་པར་གྱུར་བ་ལས། །སེམས་ནི་རྣམ་པར་གྲོལ་བར་འགྱུར། །སྲིད་པ་དང་ནི་མ་རིག་པའི། །ཟག་པ་དག་ལས་སེམས་གྲོལ་འགྱུ། །ཟག་པ་ཟད་པའི་ཤེས་པ་ཡིས། །འཕགས་པའི་བདེན་པ་མཐོང་ནས་ཀྱང༌། །འདོད་དང་སྲིད་དང་མ་རིག་པའི། །ཟག་པ་རྣམས་ལས་སེམས་གྲོལ་ནས། །སྲིད་པ་འདི་ལས་གཞན་མེད་པའི། །རྣམ་པར་གྲོལ་བའི་ཡེ་ཤེས་ཉིད། །མཐོང་བར་གྱུར་པ་འདི་དག་ནི། །རྒྱལ་པོ་ཆེན་པོ་དགེ་སྦྱོང་གི

།འབྲས་བུ་བསྟན་པ་མ་ཡིན་ནམ། །སྟོན་པས་དེ་སྐད་ཅེས་་སྡོམ་བྱེད་ན། །ཁྱོད་ཀྱི་དགེ་བའི་ཆོས་རྣམས་ནི། །མི་ཉམས་འཕེལ་བ་ཉིད་དུ་ཡང༌། །འདོད་པར་བྱ་བ་ཉིད་ཡིན་ནོ། །ཐུབ་པས་དེ་སྐད་གསུངས་ནས་ཀྱང༌། །གཞི་དང་བྲལ་བའི་དད་པ་ལ། །རྒྱལ་པོ་བཞག་པ་ཉིད་དུ་མཛད།། །། ༣༢༥༽ ༄། །ཐམས་ཅད་མཁྱེན་པའི་བདེ་ལེགས་ཀུན་གྱི་གཞི་གྱུར་འདུལ་བར་ཤིན་ཏུ་གཅེས་དགོས་པ།། མཐོ་དམན་ཉེས་པ་མང་པོ་ཡིས། །ཐམས་ཅད་མི་བདེར་གྱུར་པ་ན། །འགྲམ་དང་ཉེ་འགྲམ་ཇི་བཞིན་དུ། །ལེགས་པར་བརྟགས་ནས་བྱ་འོ་ཞེས། །དེ་ཡང་ཐུབ་པ་ཆེན་པོས་གསུངས། །ཐམས་ཅད་མཁྱེན་པ་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་ཐམས་ཅད་མཁྱེན་པའི་ཡེ་ཤེས་མངའ་བ་དེས་ཤེས་བྱའི་དཀྱིལ་འཁོར་མ་ལུས་པ་ཐམས་ཅད་མངོན་དུ་གྱུར་པས། རྒྱུ་ལས་དང་ཉོན་མོངས་པ་ལས་འབྲས་བུ་སྡུག་བསྔལ་འབྱུང་བར་མཁྱེན་ཅིང་ཐུགས་སུ་ཆུད་ནས། ལས་རྣམས་བསྐལ་པ་བརྒྱ་ཡང་ནི། །ཆུད་མི་ཟ་བ་ཚོགས་དང་དུས། །རྙེད་ན་ལུས་ཅན་རྣམས་ཀྱི་ནི། །འབྲས་བུ་དག་ཏུ་འགྱུར་བ་ཉིད། །ཅེས་གསུངས་པས། ཤེས་བྱའི་གཤིས་ལས་དགེ་བ་དང་མི་དགེ་བ་བྱས་ཤིང་བསགས་པའི་འབྲས་བུ་བདེ་བ་དང་སྡུག་བསྔལ་དུ་འགྱུར་བ། རང་ཉིད་ཀྱིས་བྱས་ཤིང་བསགས་པ་རང་ཉིད་ཀྱིས་སོ་སོར་མྱོང་བར་འགྱུར་བ་ལས། འབྱུང་བ་ཆེན་པོ་བཞི་ལ་སོགས་པ་གཞན་ལ་རྣམ་པར་སྨིན་པར་མི་འགྱུར་བས། མཚོ་ཆེན་པོ་མ་དྲོས་པར་བཅོམ་ལྡན་འདས་དགྲ་བཅོམ་པ་ལྔ་བརྒྱ་དང་ལྷན་ཅིག་ཏུ་སྔོན་གྱི་ལས་ཀྱི་རྒྱུ་བ་ལུང་བསྟན་པ་དང༌། འཕགས་པ་གྱད་བུ་ནོར། སྔོན་ཁྱེའུ་བདེན་སྨྲ་ཞེས་བྱ་བར་གྱུར་བའི་དུས་སུ། མས་མ་གཡར་མོ་ལ་སྐུར་བ་བཏབ་པའི་ཚེ་གཞི་མགོ་ཅོག་པས་ཕྱེ་བ་དེའི་རྣམ་པར་སྨིན་པས་ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོར་སེམས་ཅན་དམྱལ་བར་སྐྱེས་ནས་ལས་དེའི་ལྷག་མས་ཚེ་རབས་ལྔ་བརྒྱར་གཞི་མེད་པའི་སྐུར་བ་བྱུང་ཞིང་ཐ་མར་འཕགས་པ་དགྲ་བཅོམ་པ་ཆེན་པོ།

ཉན་ཐོས་ཆེན་པོ་མཆོག་བརྒྱད་ཀྱི་མལ་ཆ་དང་སྟན་བསྐོ་བ་རྣམས་ཀྱི་མཆོག་འཕགས་པ་གྱད་བུ་ནོར་དུ་གྱུར་ཀྱང༌། མཛའ་བོ་དང་ས་ལ་སྐྱེས་ཀྱིས་གཞི་མེད་པར་ཕམ་པ་དང༌། བག་ཙམ་ལ་བརྟེན་ཕམ་པ་ལ་སོགས་པའི་སྐུར་བ་མང་པོ་བྱུང་ནས། དེ་བཞིན་གཤེགས་པས་དེ་ལ་བསླབ་པར་བཅས་ཤིང་ཐུབ་པའི་འཁོར་དུ་གཏོགས་པ་རྣམས་ལ་རྒྱ་ཆེར་རྣམ་པར་གྲགས་པ་དང༌། ཕམ་པ་དང་ལྷག་མ་ཉེས་ལྟུང་ཆེན་པོ་ལྟ་ཞོག་གི ཆུ་བོ་གང་གཱའི་འགྲམ་དུ་བཅོམ་ལྡན་འདས་ལ། ཉ་དང་རུས་སྦལ་ལ་སོགས་པའི་སྲོག་ཆགས་ལྔ་བརྒྱ་བསྐོར་བ་བྱས་པ་ལས་འདི་དག་དུད་འགྲོར་འགྲོ་བའི་རྒྱུ་ཅི་ལགས་ཞུས་པས། འདི་དག་སྔོན་ཐུབ་པ་འོད་བསྲུངས་ཀྱི་བསྟན་པ་ལ། བསླབ་པའི་གཞི་ཕྲན་ཚེགས་ཕྲན་ཚེགས་དག་ཉམས་པས། དུད་འགྲོའི་གནས་སུ་སྐྱེས་པ་ལ་སོགས་པ་ལུང་སྨན་གྱི་གཞིར་གསུངས་པ་དང༌། འཕགས་པ་དགེ་འདུན་འཚོ་རྒྱ་མཚོའི་འགྲམ་དུ་ཉེ་ཚེ་བའི་སེམས་ཅན་དམྱལ་པ་མང་པོ་མཐོང་བ་དང༌། སྲོག་ཆགས་ཐག་པ་འདྲ་བ་དང༌། གཏུན་འདྲ་བ་དང༌། ཕྱགས་མ་འདྲ་བ་ལ་སོགས་པ་མཐོང་བ་རྣམས་བཅོམ་ལྡན་འདས་ལ་ཞུས་པས། དགེ་འདུན་གྱི་ཕྱགས་མ་ལ་སྣབས་དང་མཆིལ་མ་བསྐུས་པ་ལ་སོགས་པའི་རྣམ་པར་སྨིན་པར་གསུངས་པས་སྣབས་དང་མཆིལ་ལུད་བསྐུས་པ་ལ་སོགས་པ་ཕྲན་ཚེགས་ཉེས་ལྟུང་ཙམ་དུ་ཡང་བཅས་པ་མེད་པའི་འབྲས་བུ་རྣམ་པར་སྨིན་པ་ཡང་དེ་འདྲ་ན། སྐྱེ་བ་བཅད་པས་ཨེ་ལའི་འདབ་ཏུ་སྐྱེས་པ་ལྟ་མོས་ཀྱང་ཅི་དགོས་པ་ལ་སྐྱེ་བ་གཅོད་པ་ནི་བཅས་པའི་ཁ་ན་མ་ཐོ་བ་དང་བཅས་པ་ཡིན་པས་ངན་སོང་གི་ཉེས་པ་མི་བསྐྱེད། སངས་རྒྱས་ཀྱི་བཀའ་ཁྱད་དུ་བསད་པས་སྐྱེས་པ་ཡིན་སྙམ་ན། ལས་མི་དགེ་བ་ཆེ་འབྲིང་གསུམ་ལས་འབྲས་བུ་སྡུག་བསྔལ་ཆེ་འབྲིང་གསུམ་འབྱུང་བར་གསུངས་པ་ཤིན་ཏུ་ཕྲ་བ་ཞིག་ཁྱད་ཏུ་བསད་ན་ཡང་ཅི་ག་དཀོན་མཆོག་གསུམ་ཁྱད་ཏུ་བསད་པར་མ་གྱུར་གྲང༌། དེ་ལྟར་གྱུར་ན་དཀོན་མཆོག་གསུམ་ལ་བརྟེན་པས་ཉེས་པ་ཆེར་སོང་བཞག་པས་ཆོག་སྙམ་ན་ཡང༌།

སྐྱབས་དཀོན་མཆོག་སྤངས་པའི་ཐར་པ་དང་ཐམས་ཅད་མཁྱེན་པའི་བདེ་བ་ལྟ་འོང་བ་ཅང་སྲིད་དམ། ཡང་འགའ་རེ་ལེགས་པར་བསྲུང༌། འགའ་རེ་མི་ཐུབ་པར་འདུག ཅི་འདོད་རེད་སྙམ་ན་ཡང་ལས་འདྲེས་མ་གོང་དང་འདྲ་སྟེ། དེ་ལ་རང་རང་ཤེས་པ་མ་གཏོགས་པ་སུས་ཀྱང་དེ་ལ་ཅི་ཞིག་བྱ། རང་ལ་སྙིང་བརྩེ་ཡོད་པ་རྣམས་ཀྱ་ལ་ཁྱོད་ཀྱིས་ཅིའི་ཕྱིར་མི་མཛེས་པ་དེ་ལྟ་བུ་བྱས་པར་གྱུར་ཞེས་རྣམ་གྲངས་དུ་མས་རྣམ་པར་སྨད་ནས། དགེ་སློང་རྣམས་ལ་བཀའ་བསྩལ་པ། དགེ་སློང་དག་དེ་ལྟ་བས་ན་ཕན་ཡོན་བཅུ་ཡང་དག་པར་གཟིགས་ནས། འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ། འདི་ལྟ་སྟེ། དགེ་འདུན་བསྡུ་བར་བྱ་བའི་ཕྱིར་དང༌། དགེ་འདུན་ལེགས་པར་བྱ་བའི་ཕྱིར་དང༌། དགེ་འདུན་བདེ་བར་གནས་པར་བྱ་བའི་ཕྱིར་དང༌། གནོང་མི་བཀུར་བའི་གང་ཟག་རྣམས་ཚར་བཅད་པར་བྱ་བའི་ཕྱིར་དང༌། ངོ་ཚ་ཤེས་པ་རྣམས་བདེ་བར་གནས་པར་བྱ་བའི་ཕྱིར་དང༌། མངོན་པར་མ་དད་པ་རྣམས་མངོན་པར་དད་པར་བྱ་བའི་ཕྱིར་དང༌། མངོན་པར་དད་པ་རྣམས་ཕྱིར་ཞིང་དབྱུང་བར་བྱ་བའི་ཕྱིར་དང༌། ཚེ་འདིའང་པོ་ཆོས་གོས་མང་པོ་འཆང་བ་དང༌། སྟན་བཟང་པོ་མང་པོ་དང༌། སྲིན་བལ་གྱི་སྟན་འབའ་ཞིག་ཉམས་སུ་ལེན་པས་ལུང་འབོགས་པ་དང༌། ཀློག་པ་དང༌། ཁ་ཏོན་བྱེད་པ་དང༌། རྣལ་འབྱོར་དང་ཡིད་ལ་བྱ་བ་དང༌། སེམས་ཀྱི་ཞི་གནས་གཏོང་བར་བྱེད་ཅེས། སྨད་པར་བྱེད། འཕྱ་བར་བྱེད། ཕྱར་ཀ་གཏོང་བར་བྱེད། ཁ་ཟེར་བར་བྱེད་ནས་གསོ་དཀའ་བ་དང༌། དགང་དཀའ་བ་དང༌། འདོད་པ་ཆེ་བ་དང༌། ཆོག་མི་ཤེས་པ་སྨད་ཅིང༌། གསོ་སླ་བ་དང༌། དགང་སླ་བ་དང༌། འདོད་པ་ཆུང་བ་དང༌། ཆོག་ཤེས་པ་དང༌། ཕྲི་བ་དང༌། ཡོ་བྱད་བསྙུངས་པ་དང༌། སྦྱངས་པའི་ཡོན་ཏན་དང༌། མཛེས་པ་དང༌། ཚོད་ཤེས་པ་ཉིད་ཀྱི་བསྔགས་པ་བརྗོད་ནས་བཅས་པ་སྟེ། དེ་ཡང་ཤཱཀྱའི་རྒྱལ་པོ་བཟང་ལྡན་ལ་སོགས་པ་ཤཱཀྱ་ལྔ་བརྒྱ་རབ་ཏུ་བྱུང་བ་ལས། རྙེད་པ་དང་བཀུར་སྟི་ཆེན་པོ་བྱུང་ནས་བདེན་པ་མ་མཐོང་བས།

སྨད་ན་དབྲལ་དཀའ་བར་དགོངས་ནས་གདུལ་བ་ལ་མཁས་པ་བླ་ན་མེད་པ་ཡིན་པས། ཟླ་བ་གསུམ་ནང་དུ་ཡང་དག་འཇོག་ལ་བཞག་ནས་སུ་དང་ཡང་མི་འཕྲད་པ་ལས། ཚེ་དང་ལྡན་པ་ཉེ་སྡེ་དང་མཇལ་བས། ཉེ་སྡེ་གང་གིས་ཁྱོད་མཛེས་པ་དང་འཁོར་མཛེས་པ་དང་ལྡན་པར་གྱུར། བཙུན་པ་བདག་གི་དྲུང་དུ་རབ་ཏུ་འབྱུང་འདོད་པ་ཞིག་འོངས་ན་དེ་ལ་སྦྱངས་པའི་ཡོན་ཏན་རྣམས་གནས་པར་གྱིས་ཤིག་ཅེས་བརྗོད་ཅིང་བསྔགས་པ་ཡང་བརྗོད་པར་བྱེད་དོ། །གལ་ཏེ་དེ་ལྟར་བགྱིའོ་ཞེས་མཆི་ན་དེ་རབ་ཏུ་འབྱིན་པར་བགྱིད་དོ། །གལ་ཏེ་བསྙེན་པར་རྫོགས་པར་འཚལ་བ་དང༌། གནས་ལ་ཞུགས་པ་དང༌། ཀློག་པ་དང༌། ཁ་འདོན་དང༌། ཡིད་ལ་བགྱི་བ་ལ་ཞུགས་པ་ཞིག་མཆི་ན། དེ་ལ་ཚུར་དགོན་པ་དང༌། བསོད་སྙོམས་པ་དང༌། ཆོས་གོས་གསུམ་པ་དང༌། ཕྱག་དར་ཁྲོད་པ་དང༌། ཤིང་དྲུང་པ་ཚོལ་ཅིག་ཅེས་མཆི་ཞིང་ཤིང་དྲུང་བ་ཉིད་ཀྱི་བསྔགས་པ་ཡང་བརྗོད་པར་བགྱིད་དོ། །གལ་ཏེ་དེ་ལྟར་བགྱིའོ་ཞེས་མཆི་ན་དེ་ལ་ཡིད་ལ་བགྱི་བར་གསོལ་བར་བགྱིད། དེ་བཙུན་པ་གང་གིས་བདག་མཛེས་པ་འཁོར་མཛེས་པ་དང་ལྡན་པའི་རྒྱུ་ནི་དེ་ལགས། རྐྱེན་ནི་དེ་ལགས་སོ། །ཞེས་པ་དང༌། ལེགས་སོ་ཞེས་པ་གནང་ནས་སྦྱངས་པའི་ཡོན་ཏན་དེ་དག་གི་བསྔགས་པ་མི་བརྗོད་པ་ནི་ངའི་བསྔགས་པ་མི་བརྗོད་ཅིང་བརྗོད་པ་ནི་ངའི་བསྔགས་པ་བརྗོད་དོ། །ཞེས་གསུངས་པ་དང༌། ཉེ་སྡེ་ངས་དགེ་སློང་དགོན་པ་ལ་དགོན་པའི་ཡོངས་སུ་སྤང་བ་སྦྱིན་པར་བྱ་སྟེ། དགེ་སློང་དགོན་པ་ལ་དེ་བཞིན་གཤེགས་པ་ལ་བསྙེན་བཀུར་བྱ་བའི་ཕྱིར་ལྟར་འགྲོ་བའི་དུས་མ་ཡིན་པ་མེད་དོ། །དགེ་སློང་བསོད་སྙོམས་པ་དང༌། རྙེད་པས་ཆོག་པའི་བསོད་སྙོམས་པ་དང༌། ཟས་ཕྱིས་མི་ལེན་པ་དང༌། སྟན་གཅིག་པ་དང༌། ཆོས་གོས་གསུམ་པ་དང༌། ཕྱིང་བ་པ་དང༌། ཕྱག་དར་ཁྲོད་པ་དང༌། ཤིང་དྲུང་པ་དང༌། དུར་ཁྲོད་པ་དང༌། ཙོག་བུ་པ་དང༌། བླ་གབ་མེད་པ་དང༌། གཞི་ཇི་བཞིན་པ་རྣམས་ལ་སྤང་བ་སྦྱིན་ཏེ། དེ་བཞིན་གཤེགས་པ་ལ་བསྙེན་བཀུར་བྱ་བའི་ཕྱིར་འགྲོ་བའི་དུས་མ་ཡིན་པ་མེད་དོ་ཞེས་གསུངས་པས།

ཤཱཀྱ་རྣམས་ཀྱི་ཡོ་བྱད་སྤངས་ནས་ཆོས་གོས་གསུམ་པར་བྱས་ནས་བདེན་པ་མཐོང་བས་བར་ཆད། མདོར་ན་ལྷག་པའི་ཡོ་བྱད་ཙམ་གྱིས་བར་ཆད་དུ་འགྱུར་བ་དང༌། དེར་ཡང་མ་ཟད་དེ་འཇིག་རྟེན་གྱི་མངོན་པར་ཤེས་པ་ལྔའི་བར་ཆད་དུ་ཡང་གཡང་གཞི་དང༌། ཤིང་ཤུན་དང༌། དབྱུག་གུ་དང་རིལ་པ་ལ་སོགས་པ་ལྷག་པའི་ཡོ་བྱད་ཀྱི་བར་དུ་གཅོད་པར་སྟོན་པ་ལྐུག་ཕྱེའི་སྐྱེས་རབས་སུ་གསུངས་པ་དང༌། གཞན་ཡང་ལྟུང་བ་སོ་སོའི་བྱེ་བྲག་དགེ་སློང་དོན་ཉུང་བ་རྣམས་དང༌། ཁྱིམ་པ་དང་མུ་སྟེགས་ཅན་རྣམས་ཀྱིས་འདི་ལ་ཉེས་དམིགས་འདི་དང་འདི་དག་ཡོད་ཅེས་རྣམ་པར་སྨད་པ་དེ་ཉིད་རྒྱུར་མཛད་ནས་བཀག་པ་ནི་བྱེ་བྲག་གི་དགག་བྱ་རྣམས་ཏེ། དེ་ཡང་སྟོན་པ་ཐམས་ཅད་མཁྱེན་པས་བདེ་བ་དང་ལེགས་པ་ཐམས་ཅད་ཀྱི་གཞིར་གྱུར་པ་འདུལ་བའི་སྡེ་སྣོད་འདི་ཤིན་ཏུ་གཅེས་པ་དང༌། ཆོས་དང་འདགས་པ་རྣམས་ལ་འདི་ལྟར་གནང་བའི་རྒྱུ་མཚན་གཏན་ཚིགས་དང་བཅས་པ་གསུངས་སོ། །དེ་དག་ཀྱང་མདོར་བསྡུས་ནས་བསམ་པ་ཉོན་མོངས་པ་གང་ཡིན་པ་ནི་ཉོན་མོངས་པའོ། །དེས་ཀུན་ནས་བསླང་ནས་ལུས་ངག་གི་བྱ་བ་མཐར་ཐུག་པ་ནི་ལྟུང་བ་སྟེ་ལས་སོ། །ལས་དེས་འབྲས་བུ་རྣམ་པར་སྨིན་པ་ངན་སོང་གསུམ་དུ་ལྟུང་བའོ། །ཉེས་པ་དང་ལྟུང་བ་སྤངས་པའི་ལུས་ངག་ཡིད་གསུམ་གྱིས་བྱས་པ་ནི་དགེ་བའོ། །ལས་དགེ་བ་དེས་གནས་སྐབས་ཀྱི་འབྲས་བུ་ལྷ་དང་མིའི་བདེ་བ་དང༌། མཐར་ཐུག་བྱང་ཆུབ་རྣམ་པ་གསུམ་དོན་དུ་གང་གཉེར་བ་དེ་ཐོབ་པར་ཤེས་པར་བྱའོ།། །།

 ༣༢༦༽ ༄། །འདུལ་བའི་བསླབ་བྱ་གསལ་བའི་མེ་ལོང༌།། ཀྱང༌། །སྟོན་པས་སྔོན་གྱི་ཚེ་རབས་སུ། །བྱས་པ་མི་གཟོ་ལ་སོགས་པ། །བླུན་ཞིང་རྨོངས་པར་བསྟན་པ་དང༌། །མི་དགེ་བ་ཡི་བཤེས་གཉེན་ལ། །མ་སྐྱེས་དགྲ་ཡིས་བསྟེན་པ་ཡིས། །མཚམས་མེད་ལྔ་ལ་སོགས་པ་ཡི། །ཉེས་པ་རྣམས་ཀྱིས་གོས་པ་དང༌། །དགེ་བའི་བཤེས་གཉེན་བསྟེན་པ་ཡིས། །ཉེས་པའི་སྐྱོན་དང་བྲལ་བ་རྣམས། །དགེ་འདུན་དབྱེན་གྱི་གཞི་རྣམས་སུ། །ཤིན་ཏུ་རྒྱས་པར་བཤད་པ་དང༌། །མདོར་ན་དཀར་ནག་ལས་རྣམས་ཀྱིས། །རྒྱུ་ལས་འབྲས་བུ་བསྟན་ནས་ཀྱང༌། །དེས་ན་དགེ་སློང་ཁྱེད་ཀྱིས་ཀྱང༌། །བྱས་པ་གཟོ་བར་བྱ་བ་དང༌། །དགེ་བའི་བཤེས་གཉེན་བསྟེན་པ་དང༌། །སྡིག་པའི་གྲོགས་པོ་སྤང་བ་དང༌། །ནག་པོའི་ལས་རྣམས་སྤང་བ་དང༌། །དཀར་པོའི་ལས་རྣམས་ཐམས་ཅད་ལ། །ཁྱེད་ཀྱིས་བསླབ་པར་བྱའོ་ཞེས། །རྫོགས་སངས་རྒྱས་ཀྱིས་བཀའ་བསྩལ་པ། །ཐུབ་པའི་འདུལ་བའི་སྡེ་སྣོད་ལས། །ལྷག་པའི་ཚུལ་ཁྲིམས་བསླབ་པ་ལ། །ནན་ཏན་ཆེན་པོས་བསླབ་པ་ཡིས། །འབྲས་བུ་བྱང་ཆུབ་ཐོབ་པར་བྱ།། ༈ །།ན་མོ་ར*་གུ་རུ། །ཐམས་ཅད་མཁྱེན་པ་ལ་ཕྱག་འཚལ་ལོ། །སངས་རྒྱས་བཅོམ་ལྡན་འདས་ཀྱི། །བསྐལ་པ་བརྒྱ་ཕྲག་རྣམས་སུ་ཡང༌། །ལས་རྣམས་ཆུད་ཟར་མི་འགྱུར་ཏེ། །ཚོགས་ཤིང་དུས་ལ་བབ་པ་ན། །ལུས་ཅན་རྣམས་ལ་འབྲས་བུར་སྨིན། །ཞེས་གསུངས་ནས་འབྲས་བུ་བདེ་བ་དང་སྡུག་བསྔལ་ད་ལྟར་སྨིན་པ་རྣམས་ཀྱི་རྒྱུ་འདི་ནི་འདི་ཡིན་ཞེས་གསུངས་ནས། ཡང་རྗེས་ལ་དགེ་སློང་དག་དེ་ལྟར་ན་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་གནག གཅིག་ཏུ་དཀར་བ་རྣམས་ཀྱི་ཡང་གཅིག་ཏུ་དཀར། འདྲེས་མ་རྣམས་ཀྱི་ཡང་འདྲེས་མའོ། །དགེ་སློང་དག་དེ་ལྟར་བས་ན་ལས་གཅིག་ཏུ་གནག་པ་དང་འདྲེས་མ་རྣམས་སྤངས་ཏེ། ལས་གཅིག་ཏུ་དཀར་བ་དག་ཁོ་ན་ལ་བརྩལ་d འབད་ བར་བྱ་སྟེ། དགེ་སློང་དག་ཁྱེད་ཀྱིས་བསླབ་པར་བྱའོ། །ཞེས་གསུངས་སོ། །དེ་ལ་ནག་པོ་ནག་པོ་གང་ཞེ་ན།

འདོད་ཆགས་དང༌། ཞེ་སྡང་དང༌། གཏི་མུག་གསུམ་བསམ་པ་ཉོན་མོངས་པས་ཀུན་ནས་བསླང་བའི་ལུས་ངག་གི་བྱ་བ་མཐར་ཐུག་པ་ལ་ལས་ཞེས་བྱ་སྟེ། ལས་དང་ཉོན་མོངས་པ་དེ་དེ་ལས་བཟློག་པ། དེའི་གཉེན་པོར་འགྲོ་བའི་ཐབས་མ་བསྟོའི་སྲེད་པ་ལ་ཆགས་པས། དེ་ཉིད་ཀྱིས་མིར་གྱུར་པ་ལ་སོགས་པ་གསུངས་པ་དང༌། དགེ་སློང་ལྷུང་བཟེད་ལ་ཆགས་པས་མེ་གསུམ་དུས་གཅིག་འབར་བ་ལ་སོགས་པ་འདོད་པ་ལ་བསྟེན་པས་ནི་མི་དགེ་བ་ཅུང་ཟད་ཀྱང་མི་བྱེད་པ་མེད་དོ། །ཞེས་གསུངས་པ་དང་འདྲ་བར་ལྟུང་བ་སྡེ་ལྔ་ཉོན་མོངས་པ་ཆེ་འབྲིང་རྣམ་པ་གསུམ་གྱི་ལས་འབྲས་བུ་ཡང་དེ་ལྟར་འགྱུར་བར་ལས་དང་འབྲས་བུ་རྣམ་པ་གཞག་པ་དུས་གསུམ་མཁྱེན་པའི་ཡེ་ཤེས་ཅན། ཐམས་ཅད་མཁྱེན་པ་ཁོ་ནས་མཁྱེན་པའི་ལྷག་པ་ཚུལ་ཁྲིམས་ཀྱི་བསླབ་པ་རིན་པོ་ཆེའོ། །ཐམས་ཅད་མཁྱེན་པ་ལ་ཕྱག་འཚལ་ལོ། །སྔོན་བསྙེན་པར་རྫོགས་པ་བཅུ་བྱུང་བ་ལས། འདིར་མཁན་པོ་དང་སློབ་དཔོན་འོས་པ་དང༌། དགེ་འདུན་མཐུན་པས་གསོལ་བ་དང་གཞིའི་ལས་མི་གཡོ་བ་བསྙེན་པར་རྫོགས་པར་བྱས་པ་ལས་བར་ཆད་གསུམ་ལས། སྐྱེ་བའི་བར་ཆད་ཀླུར་སྤྲུལ་པ་དང༌། ཕ་མ་བསད་པའི་བསྙེན་པར་རྫོགས་པ་ལ་ལུས་འདིས་ཡོན་ཏན་གོང་མ་སྐྱེ་བ་ལ་བར་དུ་གཅོད་པར་གསུངས་པ་དང༌། གནས་པ་ལ་བར་དུ་གཅོད་པ་ཡང་བྲན་དགྲ་བཅོམ་པ་ཐོབ་པ་དང༌། དགེ་ཚུལ་གཉིས་ཀྱིས་བསམ་པ་ན་འཕོས་པས་མཐར་དགྲ་བཅོམ་པ་ལ་སོགས་པ་ཡང་ཤེས་པར་བྱ་བ་དང༌། མཛེས་པ་ནི་མཛེས་པའི་བར་ཆད་ཉིད་དུ་གསུངས་པའོ། །གཞན་ཡང་ཡུལ་མཐའ་འཁོབ་ཀྱི་གྲོ་བཞིན་སྐྱེས་ཀྱིས་ཉི་ཚེ་བའི་སེམས་ཅན་དམྱལ་བའི་རྒྱུ་འབྲས་ཞིབ་པར་གསུངས་པས་གོ་བར་བྱས་ལ་མཁས་པས་རབ་ཏུ་དབྱུང་བར་བྱའོ། །སྐྱོབ་པ་ཤཱཀྱ་སེང་གེ་ཡིས། །བཙུན་མོ་གསུམ་ལ་སོགས་པ་ཡི། །ཛད། །མགོན་པོ་བྱང་ཆུབ་སངས་རྒྱས་ནས། །ཝཱ་རཱ་ཎ་སཱིར་གཤེགས་ནས་ཀྱང༌། །ཆོས་ཀྱི་འཁོར་ལོ་བསྐོར་བའི་ཚེ། །ལྔ་པ་དང་ནི་ཉེ་ལྔ་དང༌། །མཐོ་བ་ལྔ་བཅུ་རབ་ཏུ་བྱུང༌། །རལ་པ་ཅན་གྱི་ཚང་གཤེགས་ནས། །བཟང་སྡེའི་ཚོགས་ནི་དྲུག་ཅུ་བྱུང༌། །སྡེ་འདོང་གྲོང་དུ་གཤེགས་ནས་ཀྱང༌། །བུ་མོ་དགའ་མོ་དགའ་སྟོབས་གཉིས། །བདེན་པ་དག་ལ་རབ་ཏུ་བཞག

།ལྟེང་རྒྱས་གནས་སུ་གཤེགས་ནས་ཀྱང༌། །རལ་པ་ཅན་སྟོང་རབ་ཏུ་ཕྱུང༌། །ག་ཡ་མགོ་ཡི་མཆོད་རྟེན་དུ། །དགེ་སློང་སྟོང་པོ་དེ་དག་ལ། །ཆོ་འཕྲུལ་གསུམ་གྱི་གདམས་ངག་གིས། །མྱ་ངན་འདས་ལ་རབ་ཏུ་བཀོད། །ལྟང་འབྲང་ཚལ་སེབ་གཤེགས་ནས་ཀྱང༌། །རྒྱལ་པོ་གཟུགས་ཅན་སྙིང་པོ་དང༌། །ལྷ་ཡི་ཚོགས་རྣམས་བརྒྱད་ཁྲི་དང༌། །མ་ག་Z་ཡི་བྲམ་ཟེ་དང༌། །ཁྱིམ་བདག་འབུམ་ཕྲག་དུ་མ་རྣམས། །ལྷན་ཅིག་བདེན་པ་དག་ལ་བཀོད། །འོ་མའི་ཚལ་དུ་གཤེགས་ནས་ཀྱང༌། །ཤཱ་རིའི་བུ་དང་མོའུ་འགལ་བུ། །བྲམ་ཟེ་སྟོང་རིངས་རབ་ཏུ་ཕྱུང༌། །དེ་ཡི་ཚེ་ན་དགེ་སློང་རྣམས། །བསྙེན་པ་ཚུར་ཤོག་གིས་རྫོགས་པས། །འགའ་ཞིག་རབ་ཏུ་འབྱུང་འདོད་ནས། །རིང་པོའི་ལམ་ནས་འོངས་པ་ལས། །བར་མ་དོར་ནི་རྒྱུན་ཆད་ཅིང༌། །ཤི་བར་གྱུར་བའི་གནས་སྐབས་རྣམས། །དགེ་སློང་རྣམས་ཀྱི་གསོལ་བ་དང༌། །ཐུབ་པ་ཐུགས་རྗེ་ཆེན་པོ་ཡིས། །རིང་པོ་ལམ་ནས་འོངས་པ་རྣམས། །དལ་བར་གཟིགས་ནས་དགེ་འདུན་ལ། །བསྙེན་པར་རྫོགས་པར་གནང་བར་མཛད། །དེར་ཡང་དེ་དག་མ་བསྡམས་པས། །མཁན་པོ་དང་ནི་སློབ་དཔོན་ལ། །རབ་ཏུ་འབྱུང་བ་ཉིད་དུ་གནང༌། །སློབ་དཔོན་རྣམ་པ་ལྔ་ཉིད་དེ། །དགེ་ཚུལ་གསང་སྟེ་ལས་ཀྱི་དང༌། །གནས་དང་ཀློག་པའི་སློབ་དཔོན་ནོ། །མཁན་པོ་གཉིས་ཏེ་གང་ཞེ་ན། །རབ་ཏུ་འབྱིན་པར་བྱེད་པ་དང༌། །བསྙེན་པར་རྫོགས་པར་བྱེད་པའོ།། །། ༣༢༧༽ ༄། །བཅོམ་ལྡན་འདས་ཀོའུ་ཤམ་བི་དབྱངས་ལྡན་གྱི་ཀུན་དགའ་ར་བར་ཞེས་པ།། བཅོམ་ལྡན་འདས་ཀོའུ་ཤམ་བི་དབྱངས་ལྡན་གྱི་ཀུན་དགའ་ར་བ་ན་བཞུགས་སོ། །དེ་ཡི་དུས་སུ་གདུག་པ་དང༌། །གཏུམ་ཞིང་ཕ་རོལ་གནོན་པ་ཡི། །དགེ་སློང་སྡེ་སྣོད་གསུམ་པ་གཉིས། །ཕྱོགས་དང་བཅས་པས་ཕན་ཚུན་དུ། །མཐུན་པར་མི་སྨྲའི་བརྟུལ་ཞུགས་ཀྱིས། །ཡངས་པ་ཅན་དང་ཀོའུ་ཤམ་བིར། །ཕྱོགས་བཟུང་རྩོད་པ་བྱེད་པ་ལས། །སྟོན་པ་ཐུགས་རྗེ་ཆེན་པོ་ཡིས། །ཕན་ཚུན་དགེ་འདུན་མི་མཐུན་ཞིང༌། །འཐབ་དང་རྩོད་པ་སྐྱེ་འགྱུར་ན། །ལྟུང་བ་ལ་སོགས་མི་འདོད་པ། །གླེང་གཞི་དྲན་པར་མི་བྱ་འོ། །དེ་སྐད་གསུངས་ཀྱང་མ་བཏུབ་ནས། །གསོ་སྦྱོང་བྱེད་པར་གྱུར་པ་ཡང༌། །གསོ་སྦྱོང་མ་ཡིན་པར་བྱེད་ནས། །འཐབ་དང་རྩོད་པར་བྱེད་པ་ཡིས། །དགེ་འདུན་ལས་རྣམས་འཁྲུགས་པ་དང༌། །ཐ་དད་དུ་ནི་གནས་པར་གྱུར། །ཐ་དད་རྣམ་པ་གཉིས་ཡིན་ཏེ། །རང་ཉིད་རྩོད་པའི་སར་སོང་དང༌། །གནས་ནས་དབྱུང་བར་བྱས་པ་འོ། །མཐུན་པར་གནས་པ་གཉིས་ཡིན་ཏེ། །རང་ཉིད་མཐུན་པར་གནས་པ་དང༌། །ཚོགས་ཀྱིས་མཐུན་པར་བཞག་པ་འོ། །དེ་ལྟར་གསུངས་ཀྱང་མ་བཏུབ་ནས། །ཕན་ཚུན་བརྡེག་ལ་ཞུགས་པ་དང༌། །ཁྱིམ་གྱི་ནང་དུ་ཞུགས་པའི་ཚེ། །ཕན་ཚུན་བརྡེག་པར་མི་འགྱུར་བའི། །བསྟན་ལ་བར་ཆད་བྱ་འོ་གསུངས། །ཡང་བཀའ་བསྩལ་པ།

ཚིག་མི་མཐུན་ལ་ཕྱོགས་མཉམ་ཡང༌། །འདི་གཙོ་མིན་ཞེས་སེམས་བྱེད་པ། །དགེ་འདུན་དབྱེ་བར་གྱུར་ན་ཀོ །དེ་ལ་སོགས་པ་གསུངས་གྱུར་ཀྱང༌། །དགེ་སློང་རྣམས་ཀྱིས་འདི་སྐད་ཅེས། །བདེ་གཤེགས་ཆོས་ཀྱི་རྗེ་ལགས་ཏེ། །བདག་ཅག་ཚིག་ངན་མི་བཟོད་ཅེས། །སྨྲས་པའི་དོན་ལ་མ་དགྱེས་ནས། །དེ་ཚེ་རྒྱལ་བ་མཁའ་ལ་གཤེགས། །ཆོས་རྗེ་ཐུབ་པ་ཆེན་པོ་ཡིས། །བཅུ་གཉིས་ལོ་ཡི་གྲངས་སྙེད་དུ། །འཐབ་རྩོད་བྱེད་ལ་བཏང་སྙོམས་མཛོད། །ཀོའུ་ཤམ་བི་ཡི་ཁྱིམ་བདག་རྣམས། །བཅོམ་ལྡན་འདས་དང་མ་མཇལ་བའི། །ཉེས་པའི་ལེ་ལན་བསམ་པ་ཡིས། །དགེ་སློང་རྣམས་ལ་མི་སྨྲ་ཞིང༌། །བསོད་སྙོམས་བཅད་པས་དེ་རྣམས་ཀྱང༌། །སྟོན་པའི་དྲུང་དུ་མཉན་ཡོད་ལྷགས། །དེ་ཚེ་དགེ་སློང་ཀུན་དགའ་བོས། །ཇི་ལྟར་བྱ་བ་ཞུས་པ་དང༌། །ལག་བརྡས་གནས་མལ་ཐ་མ་ཞིག །བསྟན་པར་བྱ་བ་མ་གཏོགས་པར། །མི་སྨྲ་ཕེབས་པར་མི་སྨྲ་ཞིང༌། །མི་བལྟ་རྣམ་པར་མི་བལྟ་འོ། །བདག་ཅག་རྒས་ན་ཅི་ཡི་ཕྱིར། །གནས་མལ་ཐ་མ་སྦྱིནནས་ཕྱུང་བའི་དགེ་སློང་གིས། །དགེ་འདུན་རྣམས་ལ་དབྱུང་བར་གསོལ། །གསོལ་བ་དང་ནི་ལས་བྱས་པས། །དགེ་འདུན་མཐུན་པར་བྱ་བ་སྟེ། །མཐུན་པ་བྱིན་པའི་དགེ་འདུན་དང༌། །མཐུན་པར་ལས་རྣམས་བྱ་བ་སྟེ། །མི་མཐུན་བྱེད་ན་འགལ་ཚབས་ཅན། །བཀྲ་ཤིས་མཐུན་པའི་གསོ་སྦྱོང་ལ། །མི་བདེ་བ་ལ་གསོ་སྦྱོང་ལ། །གཞན་དུ་བྱེད་ན་འགལ་ཚབས་ཅན།། །། ༣༢༨༽ ༄། །སྐུ་གསུམ་རང་བཞིན་ལ་སྐུར་བ་བཏབ་ན་རང་ཕུང་བར་འགྱུར་ཞེས་པ།། ན་མོ་ར*་གུ་རུ། ཆོས་ཀུན་མཉམ་ཉིད་གདོད་ནས་རང་བཞིན་རྣམ་པར་དག་པ་ཐུགས་ཆུད་པ། །རྣལ་འབྱོར་དབང་ཕྱུག་དེ་ནི་ཚངས་པ་སྐྱེ་དགུའི་བདག་པོ་ཡིན། །སྐྱེས་མཆོག་དེ་ཡི་དྲུང་དུ་གནས་པ་རྣམས་ཀྱང་ཤིན་ཏུ་དག་པར་འགྱུར་བ་སྟེ། །མ་དག་ཡོད་པ་མི་སྲིད་ཡོད་པར་ཡང་ནི་མི་མཐོང་ན། །འཁྲུལ་པ་ཉིང་འཁྲུལ་ཅན་ཁྱོད་འགྲོ་རྣམས་སྐུ་གསུམ་རང་བཞིན་ལ། །ཉེས་པའི་སྐུར་བ་མང་པོ་བཏབ་པས་རང་གཞན་ཕུང་བར་གྱུར་པས་ན། །དཔེ་མེད་རིན་པོ་ཆེ་ཁྱོད་རང་ཉིད་རྟག་ཏུ་བསྲུང་བར་རིགས་པ་ཡིན། །ཁྱོད་ལ་འཇིག་རྟེན་མགོན་པོས་སྣང་བ་སེམས་དང་དེ་ཉིད་མ་བསྟན་ཏམ།།

།། ༣༢༩༽ ༄། །ཟབ་གསང་རྟོགས་པར་འདོད་ན་རྩ་བའི་བླ་མར་ངེས་ཤེས་སྐྱེ་དགོས་པར་བསྟན་པ།། དད་པ་ལོག་ལྟར་མ་སོང་བ། བསོད་ནམས་བདུད་དུ་མ་སོང་བ། ཚོགས་གསོག་ཕུང་འདྲེར་མ་སོང་བ། སྒྲུབ་པ་འདྲེ་སྒྲུབ་ཏུ་མ་སོང་བ། བྱས་ཚད་སྡུག་བསྔལ་དུ་མ་སོང་བ་ཞིག་དགོས། སྐུ་ནམ་མཁའ་རང་བཞིན་ཡང་མི་འདོད་ལ། ཞིང་ཁམས་ཐམས་ཅད་དུ་གདུལ་བྱ་ལ་ཆོ་འཕྲུལ་སྣ་ཚོགས་སྟོན་པ། གསུང་བརྗོད་དུ་མེད་པའི་རང་བཞིན་ཡང་མི་འདོར་ལ། ཞིང་ཁམས་ཐམས་ཅད་དུ་དབྱངས་ཀྱིས་གོ་བར་མཛད་པ། ཐུགས་སྤྲོས་པ་ཐམས་ཅད་དང་བྲལ་ཡང༌། དུས་གསུམ་ཤེས་བྱའི་དཀྱིལ་འཁོར་མ་ལུས་པ་མཁྱེན་པ་ནི་སྐུ་གསུང་ཐུགས་ཀྱི་གསང་བའོ། །གསང་བ་ཟབ་མོ་རྟོགས་འདོད་ན། །རྩ་བའི་བླ་མ་དམ་པ་དེ། །སངས་རྒྱས་ཀྱི་ངེས་ཤེས་སྐྱེས་ན་གོ །གོ་བ་བརྗོད་དུ་མེད་པར་གནས།། །། ༣༣༠༽ ༄། །ཏུག་གིས་ཐུག་པའི་དུས་སུ་བཅུ་ཆོས་དང་སུམ་ཆོས་གར་སོང་ངམ་ཞེས་ཤྲཱི་ཕུག་པ་ལ་གནང་བ།། དུས་གསུམ་བདེ་གཤེགས་ཀུན་གྱི་ངོ་བོ་བླ་མ་རིན་ཆེན་དང༌། །དེས་གསུངས་དམ་ཆོས་འདོད་ཆགས་བྲལ་བའི་རིན་ཆེན་དང༌། །ཐུབ་པའི་དགེ་འདུན་དུལ་ཞིང་ཉེར་ཞི་རིན་ཆེན་དང༌། །རིན་ཆེན་དཀོན་མཆོག་གསུམ་ལ་ཕྱག་འཚལ་སྐྱབས་སུ་མཆི། །འགྲོ་བའི་མགོན་པོ་ཆོས་ཀྱི་རྒྱལ་པོ་དཔལ་ལྡན་རིན་པོ་ཆེས། དགེ་བའི་བཤེས་གཉེན་གས་མེད་པར་ཕན་པར་བྱུང༌། ཕན་པར་འདུག མྱོང་བས་གྲུབ། ཁྱེད་ཀྱི་བཀའ་ཤོག་བསྟོད་པ་དང་བཅས་པ་དེ་ལ་ཕྲ་མ་ཁྱེར་དོགས་པའི་བཀའ་བཀྱོན་དེ་ལ་བདག་ཤིན་ཏུ་འཇིགས་པར་བྱུང༌། འགའི་དུས་ངན་ཆེན་པོ་དེ་དང་ཐུག་པ་དགེ་འདུན་གྲོངས་པ་འདི་མ་ལན་ན་རུང་སྟེ་སྙམ་པའི་བསམ་པ་བྱུང༌། སངས་རྒྱས་བཅོམ་ལྡན་འདས་ནས་ད་ལྟ་ཕན་ཆད་དུ་འཁོར་རྣམས་ཀྱི་ནང་དུ་ཡོ་བྱད་ཕུན་སུམ་ཚོགས་པའི་རྟེན་འབྲེལ་གྱི་གང་ཟག་རེ་རེ་འོང༌། དཔེར་ན་འཁོར་ལོས་བསྒྱུར་བའི་རྒྱལ་པོ་ལ། བུ་འཁོར་བཙུན་མོ་རིན་པོ་ཆེ་མང་ཡང༌། ནོར་གྱི་དགོས་པ་ཁྱིམ་བདག་རིན་པོ་ཆེས་བསྒྲུབ་པ་ཡིན།

རྗེ་སྒམ་པོ་པའི་ཞབས་ཏོག་སྒྲུབ་བྱེད་གདོད་མཐའ་བར་གསུམ་དུ། བླ་མ་ཆེན་པོ་དཔལ་གནས་ནང་པ་འདི་ཡིན་པར་འདུག དེ་ལ་ངས་ཀྱང་རྟོག་པ་ཅུང་ཟད་སྐྱེས་པའི་དུས་སུ་ཡང་ནོར་ལ་བོར་རལ་ཆེན་པོ་འབྱུང་བར་འདུག ཁྱེད་ཀྱི་ནོར་ལ་བོར་རལ་བྱུང་བ་ཡང་བདག་གི་ཞབས་ཏོག་ཏུ་ཡབ་སྲས་གཉིས་ལ་འགྲན་སེམས་དང་རྣམ་པར་རྟོག་པ་བྱུང་བ་ནི་ཅང་སྲིད་དམ། སྔོན་ཁྱེད་ཉིད་ཀྱི་ཞལ་ནས། དྲེད་མོ་གཅིག་ཤ་ཟ་བ་མཐོང་བས་རྐང་པ་བརྒྱད་པའི་བསྟོད་པ་བྱས་ཤིང་ཕར་དེད་གསུང༌། དེ་ལ་དགོས་པ་ཅི་ཡོད་བྱས་པ་བཅོམ་ལྡན་འདས་ཀྱིས་གསུངས་ཟེར། དེའི་ཚོད་ལ་དེ་ལྟར་གྱུར་ན་དྲེད་མོ་དང༌། དགྲ་དང་གནོད་པ་བྱེད་མཁན་རྣམས་དཔལ་ཧེ་རུ་ཀར་བྱས་ནས་དེ་ལ་བསྟོད་པ་མ་ཡིན་ནམ། ཏུག་གིས་ཐུག་པའི་དུས་སུ་བཅུ་ཆོས་དང་སུམ་ཆོས་ཟབ་མོ་དེ་གར་སོང་ཨང༌། ལྷ་དང་བཅས་པའི་འཇིག་རྟེན་གྱི། །སྐྱོབ་མཛད་མི་གཅིག་ཆོས་ཀྱི་རྗེ། །མགོན་པོ་དཔལ་ལྡན་རིན་པོ་ཆེ། །དེ་ཡི་གཅིག་ཤོས་དེ་འདྲ་ན། །གཞན་གྱི་གཅིག་ཤོས་ཅི་འདྲ་ཨང༌། །སྡང་བའི་དགྲ་དང་གནོད་པའི་བགེགས། །བར་ཆད་བདུད་ཀྱི་ཚོགས་ལ་སོགས། །ལྷ་དང་བླ་མ་གཉིས་མེད་པ། །སྣོད་ཀྱི་འཇིག་རྟེན་གཞལ་ཡས་ཁང༌། །བཅུད་ཀྱི་སེམས་ཅན་ཡི་དམ་ལྷ། །མགོན་པོ་ཕག་མོ་གྲུ་པས་གསུང༌། །ཀྭ་རེ་དགའ་རེ་སྐྱིད་ཐོ་ལེ་རྒྱལ། །བཀྲ་ཤིས་བདེ་ལེགས་འབྱུང་བའི་གནས། །མི་ཟད་ལྷུན་གྲུབ་གཏེར་ཆེན་འདི། །ཨེ་མ་ངོ་མཚར་རྨད་དུ་བྱུང༌། །འགྲོ་བས་བྱང་ཆུབ་མཆོག་ཐོབ་ཤོག །མགོན་པོ་དེ་ལ་ཕྱག་འཚལ་ལོ། །ཤྲཱི་རི་ཕུག་པ།། །། ༣༣༡༽ ༄། །ཚུལ་ཁྲིམས་རིན་པོ་ཆེ་ལ་གཅེས་སྤྲས་སྲོག་གི་ཕྱིར་ཡང་མི་གཏོང་བ་ཤཱཀྱའི་ཞུ་ཆོས།། འོ་དང༌། ང་རྒྱལ་དང༌། ཆོས་བརྒྱད་སྣ་ཚོགས་བསྒྲུབ་པར་མི་བྱ་སྟེ། བསྒྲུབས་ཀྱང་འགྲུབ་པར་ཡང་དཀའ། རྒྱ་ལ་གལ་ཏེ་གྲུབ་ཀྱང་ཉེས་པ་སྣ་ཚོགས་བསྐྱེད་པར་བྱེད་པ་མ་གཏོགས་པ། ཕན་པ་དང་བདེ་བ་འབྱུང་བ་མི་སྲིད་པས་འཇིག་རྟེན་ཕ་རོལ་གྱི་དོན་བསམ་པར་བྱའོ། །དེ་ལ་འཇིག་རྟེན་ཕ་རོལ་གྱི་དོན་དང༌།

ཚེ་འདིའི་དོན་དང༌། དུས་དང་རྣམ་པ་ཐམས་ཅད་ཀྱི་སོ་ནམས་ལྷག་པའི་ཚུལ་ཁྲིམས་ཀྱི་བསླབ་པ་རིན་པོ་ཆེ་འདི་མ་གཏོགས་པ་མི་སྲིད་དེ། དེ་ལྟར་ཡང༌། སློབ་དཔོན་འཕགས་པའི་ཞལ་སྔ་ནས། ཁྲིམས་ནི་རྒྱུ་དང་མི་རྒྱུ་ཀུན་གྱི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་པ་དང༌། བཅོམ་ལྡན་འདས་ཀྱིས་ཀྱང༌། ཚུལ་ཁྲིམས་ཀྱིས་ནི་ཞི་བ་འདོད་རྣམས་འ་ལྷ་དང་མིའི་གོ་འཕང་ཐོབ་པར་བྱེད་པ་ཡང་ཚུལ་ཁྲིམས། ཚངས་པ་དང་བརྒྱ་བྱིན་འཁོར་ལོས་བསྒྱུར་བའི་རྒྱལ་པོ་ཆེན་པོ་ཐོབ་པར་བྱེད་པ་ཡང་ཚུལ་ཁྲིམས། ཉན་ཐོས་དང་རང་སངས་རྒྱས་ཀྱི་བྱང་ཆུབ་ཐོབ་པ་ཡང་ཚུལ་ཁྲིམས། བྱང་ཆུབ་སེམས་དཔའ་ཆེན་པོ་ས་ནས་སར་འཕར་ཞིང༌། ས་བཅུ་རྒྱུན་གྱི་མཐའ་མ་ལ་གནས་ཤིང་དབང་བསྐུར་བ་ཐོབ་པར་བྱེད་པ་ཡང་ཚུལ་ཁྲིམས། མཐར་ཐུག་རྫོགས་པའི་སངས་རྒྱས། སྟོབས་བཅུ་དང༌། མི་འཇིགས་པ་བཞི་དང༌། མ་འདྲེས་པའི་ཆོས་བཅོ་བརྒྱད་ལ་སོགས་པ་སངས་རྒྱས་ཀྱི་ཡོན་ཏན་ཐམས་ཅད་ཐོབ་པ་ཡང་ཚུལ་ཁྲིམས་འབའ་ཞིག་ཏུ་གསུངས་པས། ཚུལ་ཁྲིམས་རིན་པོ་ཆེ་ལ་ནན་ཏན་དང་གཅེས་སྤྲས་ཤིན་ཏུ་ཆེ་བར་མཛད་པར་ཞུ་འཚལ། འོ་ན་དེ་ལྟར་གྱུར་ན་ཚུལ་ཁྲིམས་གཅིག་པུ་བསྲུངས་པ་ལ། མཐོ་དམན་གྱི་རིམ་པ་དེ་ཙམ་དུ་འགྱུར་བ་དེ་ཅི་ཡིན་སྙམ་ན། སོ་སོའི་ཞེ་འདོད་ཀྱི་བསམ་པ་སོ་སོ་གང་འདོད་པའི་ཚུལ་ཁྲིམས་བསྲུངས་པས་འབྲས་བུ་དེ་ཐོབ་པར་འགྱུར་གྱི། ཚུ་རོལ་མཐོང་བའི་རྟེན་གྱི་གང་ཟག ཐོས་པ་དང་བསམ་པ་དང་སྒོམ་པའི་ཤེས་རབ་ཀྱིས་ནི་རྒྱུད་མ་སྦྱངས། མཚན་ཉིད་དང་ལྡན་པའི་བླ་མ་དམ་པ་དང་ཡང་མ་ཕྲད། བཀའ་དང་བསྟན་བཅོས་རྒྱ་མཚོ་ཆེན་པོ་ལྟ་བུ་ལ་ཤེས་རབ་ཀྱི་མིག་དང་བྲལ་བའི་རྟེན་གྱི་གང་ཟག་ཁ་ཅིག མི་དགེ་བ་རྣམ་པ་བཅུ་སྤོང་བ་སོ་སོར་ཐར་པའི་སྡོམ་པ། ཉན་ཐོས་ངན་པ་འབའ་ཞིག་གི་ཆོས་ཡིན་ཏེ། ཐེག་པ་ཆེན་པོའམ་གསང་སྔགས་གང་གི་ཡང་ཆོས་འདི་མ་ཡིན་ཞེས་ལོག་པར་ཞུགས་པ། ལྟ་བ་ལོག་འདས་རྗེ་བཙུན་གྱི་རྩ་བའི་རྒྱུད་ཆེན་པོ་ལས།

ཚུལ་ཁྲིམས་འཆལ་ལ་སྔགས་འགྲུབ་པར། །རྒྱལ་བ་རྣམས་ཀྱིས་མ་གསུངས་ཏེ། །མྱ་ངན་འདས་གྲོང་འགྲོ་བ་ནི། །ཡུལ་དང་ཕྱོགས་ཀྱང་མ་ཡིན་ནོ། །ཞེས་པ་དང༌། ཡང་རྒྱུད་ཆེན་པོ་དེ་ཉིད་ལས། ཇི་ལྟར་ཤིང་ཏ་ལའི་མགོ་བཅད་ན་སྐྱེར་མི་རུང་བ་དང་འདྲ་བར། ཚུལ་ཁྲིམས་འཆལ་བས་སྔགས་བསྒྲུབ་པ་ཡང་དེ་དང་འདྲ་བར་གསུངས་པ་དང༌། ཡང་བཅོམ་ལྡན་འདས་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལས་ཀྱང༌། ཐེག་པ་ཆེན་པོ་གསང་སྔགས་ཀྱི་སྒོར་ཞུགས་པའི་བྱང་ཆུབ་སེམས་དཔའ་གསང་སྔགས་ཀྱི་དམ་ཚིག་ནི་མི་དགེ་བ་བཅུ་སྤོང་བ་འདི་ཉིད་ཡིན་ནོ། །ཞེས་པ་དང༌། བཅོམ་ལྡན་འདས་དགྱེས་མཛད་ནས་ཀྱང༌། །དང་པོར་གསོ་སྦྱོང་སྦྱིན་པར་བྱ། །དེ་རྗེས་བསླབ་པའི་གནས་བཅུ་སྦྱིན། །ཞེས་པའི་དོན་བླ་མ་རྡོ་རྗེ་སློབ་དཔོན་ལས་དང་པོ་ཐོབ་པའི་བསླབ་པའི་གནས་བཅུ་འདི་སྤངས་ལ་དེའི་རྗེས་ལ་གཞན་གཅིག་བྱའོ་བྱ་བ་མ་ཡིན་ཏེ། འདི་རྟེན་དུ་བཞག་ནས་དགྱེས་པ་རྡོ་རྗེ་བསླབ་ཅེས་པ་དང༌། འགྲོ་བའི་བླ་མ་ཆོས་ཀྱི་རྒྱལ་པོ་དཔལ་ལྡན་ཕག་མོ་གྲུ་པའི་ཞལ་སྔ་ནས་ཀྱང༌། ལྟུང་བསངས་རྒྱས་བར་ཆད་ཀུན་དང་རྣམ་པར་བྲལ་བ་ཡིན། །ཞེས་པ་ལ་སོགས་པ་དཔག་ཏུ་མེད་པ་གསུངས་པ་རང་གིས་ངེས་ལ། འདིར་བདག་ཉིད་ཆེན་པོ་དེ་ཉིད་མྱ་ངན་འདའ་ཁ་ན་དུག་གི་སྔགས་རྣོ་བ་ཉམས་མྱོང་དང་བཅས་པ་ཡོད་པ་ལ་སྨན་རྟ་ཆང་ཞིག་གཏོང་བར་ཞུས་པས། འདི་སྲོག་གི་ཕྱིར་ཡང་མི་རུང་ཞེས་ཉིད་ཀྱི་སྐུ་སྲོག་ཡལ་བར་བཏང་ནས་ཆང་སུན་གཅིག་ཀྱང་མ་གསོལ་བ་འདི་ནི་བདག་ཅག་ཐམས་ཅད་ཀྱི་མངོན་དུ་གྱུར་ཅིང་གྲགས་པ་ཡིན་པས། ཚུལ་ཁྲིམས་རིན་པོ་ཆེ་རང་གི་སྲོག་དང་བསྡོས་ལ་ནན་ཏན་ཆེན་པོས་ཉམས་སུ་བླང་བར་བྱའོ། །འོ་ན་ཐེག་པ་ཆེན་པོ་དང་ཐེག་པ་ཆེན་པོ་གསང་སྔགས་ཀྱི་དམ་ཚིག་གཅིག་ཏུ་བཞེད་པ། ཉན་ཐོས་པ་དང་འཇིག་རྟེན་པ་དང་འདྲའམ་སྙམ་ན་མ་ཡིན་ཏེ། བྱང་ཆུབ་མཆོག་ཏུ་སེམས་བསྐྱེད་པ་བྱང་ཆུབ་ཀྱི་སེམས་ཀྱི་རྗེས་སུ་འབྲངས་ནས་ཚུལ་ཁྲིམས་བསྲུངས་པས།

སྡོམ་པའི་ཚུལ་ཁྲིམས་གཞིར་བཞག་ནས། སེམས་ཅན་དོན་བྱེད་དང༌། དགེ་བ་ཆོས་སྡུད་ཀྱི་ཚུལ་ཁྲིམས་དབྱེར་མེད་དུ་གྱུར་པས། དུས་ཅི་འོས་གཅིག་ན་སངས་རྒྱ་ཞིང༌། གསང་སྔགས་བསྐྱེད་རྫོགས་གཉིས་ཀྱི་རང་བཞིན་དུ་གནས་ནས་ཚུལ་ཁྲིམས་བསྲུངས་པས་ན། སྒྱོགས་དང་འཁྲུལ་འཁོར་ཇི་བཞིན་དུ། ཚེ་འདིའམ་བར་དོའམ་མྱུར་བར་སངས་རྒྱས་པར་གསུངས་པ་ཡིན་ཏེ། ཆུ་གཅིག་པུ་ལ་འཆི་བ་མེད་པའི་བདུད་རྩིར་སྦྱོར་བ་ཡང་ཆུ་ཡིན། ཇ་དང་ཆང་དུ་སྦྱོར་བ་ཡང་ཆུ་ཡིན། གཞན་དང་གཞན་དག་དུ་བཏུང་བའི་བྱ་བ་བྱེད་པ་ཡང་ཆུ་ཡིན་པ་དང་འདྲ་སྟེ། ཞི་བ་འདོད་པ་རྣམས་གོའདི་དུས་དང་རྣམ་པ་ཐམས་ཅད་དུ་དམྱལ་བར་རྟག་པ་ཞིག་ཡིན་ནམ། འོན་ཏེ་ཐར་པའི་གནས་སྐབས་ཀྱང་ཡོད་སྙམ་དུ་བསམ་པར་བྱའོ། །རྟག་པ་ནི་མི་སྲིད་དེ། འདུས་བྱས་གཡོ་བའི་རང་བཞིན་གང་ལ་ཡང་རྟག་པ་མེད། །ཅེས་པ་དང༌། འདུས་བྱས་ཐམས་ཅད་མི་རྟག་པ་ཞེས་དེ་བཞིན་གཤེགས་པ་ཉིད་ཀྱི་བཀས་བཅད་པས། དམྱལ་བ་ཡང་འདུས་བྱས་ཡིན་པས་འདོད་ཆགས་སམ། ཞེ་སྡང་ངམ། གཏི་མུག་པ་གང་ཡང་རུང་བ་ཞིག་སྤངས་པས། དེ་ལས་སྐྱེས་པའི་མ་ཆགས་པའམ། ཞེ་སྡང་མེད་པའམ། གཏི་མུག་མེད་པ་རྣམ་པ་གསུམ་གང་རུང་གིས། དམྱལ་བ་ནས་གོང་དུ་ཐོན་པ་མ་གཏོགས་པ་མི་སྲིད་པས། འདིའི་སྐབས་སུ་ཚུལ་ཁྲིམས་རིན་པོ་ཆེ་འདི་ལ་སོ་སོར་ཐར་པ་ཞེས་མིང་འདོགས་པ་ལགས་པས། ངན་སོང་ལས་ཐར་བར་བྱེད་པ་ཡང་ཚུལ་ཁྲིམས་གཞན་གོང་དུ་སྙན་དུ་གསོལ་བ་དང་འདྲ་བར། འཁོར་བ་དང་མྱ་ངན་ལས་འདས་པའི་ཡོན་ཏན་དང་བདེ་སྐྱིད་ཐམས་ཅད་བསྐྱེད་པར་བྱེད་པ་ཚུལ་ཁྲིམས་རིན་པོ་ཆེ་འབའ་ཞིག་ཡིན་ལ། དེ་ལྟར་ཡང་བཅོམ་ལྡན་འདས་ཀྱིས་འདོད་ཆགས་འདོད་ཆགས་དང་བྲལ་བས་སེམས་རྣམ་པར་གྲོལ་བ་དང༌། ཤེས་རབ་རྣམ་པར་གྲོལ་བ་དསོགས་པ་དང༌། ལོག་པར་ལྟ་བའི་རྗེས་སུ་འབྲངས་པའི་ལས་མི་དགེ་བས་དུད་འགྲོ་ལ་སོགས་པའི་སྐྱེ་གནས་གསུམ་མམ། ཆེ་འབྲིང་ཆུང་གསུམ་གྱི་དབྱེ་བ་ལ་སོགས་པས་ངན་སོང་གསུམ་ལ་ཆེ་འབྲིང་ཆུང་གསུམ་ཇི་ལྟ་བ་བཞིན་དུ་འབྱུང་ཞིང༌།

མཐོ་རིས་སུ་སྐྱེས་ཀྱང་འཁོར་ལོས་བསྒྱུར་བའི་རྒྱལ་པོ་ང་ལ་ནུས། བརྒྱ་བྱིན་གསད་སྙམ་པའི་བསམ་པ་གཅིག་གིས་འཛམ་བུ་གླིང་དུ་ལྷུང་ཞིང་མར་གསར་གྱི་གོང་བུ་བཞིན་དུ་ཞུ་བ་དང༌། མདོར་ན་ཉན་ཐོས་དང་རང་སངས་རྒྱས་ཀྱི་བྱང་ཆུབ་དང༌། བྱང་ཆུབ་སེམས་དཔའ་ས་ནས་སར་འཕར་བའི་བར་དུ་གཅོད་པ་ཡང་ཨ་ཅང་ཆེ་སྟེ། ཚུལ་ཁྲིམས་རྣམ་པར་དག་ཅིང་མཐར་མ་ཐུག་ན། དེ་བཞིན་གཤེགས་པའི་སྟོབས་བཅུ་མི་ཐོབ་ལ་སངས་རྒྱས་པའི་བར་དུ་གཅོད་པར་ཡང་འགྱུར་ན། གཞན་ལྟ་སྨོས་ཀྱང་ཅི་དགོས་པས། སྐྱེས་བུ་ཆེན་པོ་ཁྱོད་ཀྱིས་བྱང་ཆུབ་ཀྱི་སེམས་སམ་ཐེག་པ་ཆེན་པོ་གསང་སྔགས་ཀྱི་རྣལ་འབྱོར་ལ་གནས་པར་བྱས་ནས། ཚུལ་ཁྲིམས་རིན་པོ་ཆེ་ལ་གཅེས་སྤྲས་དང་ནན་ཏན་ཤིན་ཏུ་ཆེ་བར་བྱས་ཏེ། སྲོག་གི་ཕྱིར་ཡང་བཏང་བར་མི་བྱའོ། །ཡང་ཐུབ་པའི་བསྟན་པ་རིན་པོ་ཆེ་བསྲུང་བ་ཡང་འདི་ཉིད་ཡིན་ཏེ། དེ་ལྟར་ཡང་འདས་མ་བྱོན་ད་ལྟར་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་དམ་པའི་ཆོས་ཇི་སྙེད་ཅིག་གསུངས་པ་ཐམས་ཅད། ཉམས་ལེན་ལྷག་པ་ཚུལ་ཁྲིམས་དང་ཏིང་ངེ་འཛིན་དང་ཤེས་རབ་རྣམ་པ་གསུམ་ལས་གཞན་མེད་དེ། དེ་ལྟར་ཡང་ཉོན་མོངས་པ་རྣམ་པ་གསུམ་གྱི་རྗེས་སུ་འབྲངས་པའི་ལས་མི་དགེ་བ་སྤངས་པ་ལས། ལྷག་པ་ཏིང་ངེ་འཛིན་སྐྱེ་ལ། ཏིང་ངེ་འཛིན་དེ་ལས། བསམ་གཏན་གྱིས་ནི་འདོད་པའི་ཡོན་ཏན་སྨད་པ་འདོར། །རིག་དང་མངོན་པར་ཤེས་དང་ཏིང་འཛིན་མངོན་པར་འགྲུབ། །ཅེས་པས། ཏིང་ངེ་འཛིན་ལས་ལྷག་པ་ཤེས་རབ་ཀྱི་བསླབ་པ་དུས་གསུམ་ལ་ཆགས་པ་དང་ཐོགས་པ་མེད་པའི་ཡེ་ཤེས། རིག་པ་གསུམ་མན་ཆད་ཐོབ་པར་གསུངས་པ་ཡིན་པས། ཁྱེད་ཉིད་ཀྱི་ཐུགས་རྒྱུད་ལ་ཇི་ལྟར་དུ་བཞུགས་པའི་ཚུལ་ཁྲིམས་རིན་པོ་ཆེ་དེ་དང༌། དེ་ལས་བྱུང་བའི་ཏིང་ངེ་འཛིན་དང༌། དེ་ལས་བྱུང་བའི་ཤེས་རབ་མངོན་པར་རྟོགས་པ་གསུམ་པོ་དེ་ནི་བསླབ་པ་རིན་པོ་ཆེ་རྣམ་པ་གསུམ་ཡིན་པས་དེ་ལ་ནན་ཏན་དང་གཅེས་སྤྲས་ཤིན་ཏུ་ཆེ་བར་མཛད་པས།

དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་དགོངས་པ་ཡང་འདིས་འགྲུབ། འཁོར་བ་དང་ངན་སོང་སྡུག་བསྔལ་གྱི་རྒྱ་མཚོ་ཆེན་པོ་ལས་ཀྱང་འདིས་གྲོལ། གནས་སྐབས་དང་མཐར་ཐུག་གི་ཡོན་ཏན་དཔག་ཏུ་མེད་པ་ཐམས་ཅད་ཀྱང་འདི་ལས་སྐྱེ་བ་ཡིན་པས། ཁྱེད་ཀྱིས་སངས་རྒྱས་ཀྱི་བསྟན་པ་རིན་པོ་ཆེ་འདི། ནན་ཏན་ཤིན་ཏུ་ཆེ་བར་བསྲུང་བར་ཞུ་བ་དང༌། གཞན་ཡང་རང་ལ་གནོད་པ་དང་མི་མཐུན་པའི་ཕྱོགས་སུ་གྱུར་པ་ཐམས་ཅད་ལ་བྱམས་པ་དང༌། སྙིང་རྗེ་དང་བཟོད་པའི་སྟོབས་ཆེན་པོ་ལ་གནས་ནས། ཐར་པ་དང་ཐམས་ཅད་མཁྱེན་པའི་བར་ཆད་དུ་མི་འགྲོ་བའི་ཁ་སྨྲས་སྐྱིད་སྡུག་མཐོ་དམན་ཐམས་ཅད་ལ་ཁོང་ཇི་ལྟར་འདོད་པའི་རྗེས་སུ་བཏང་བ་དང༌། རྫས་དང་ཡོ་བྱད་ཟང་ཟིང་ཅི་རིགས་པས་རྗེས་སུ་བསྡུ་བ་དང༌། བསླབ་པ་རིན་པོ་ཆེ་རྣམ་པ་གསུམ་ལ་ཅི་རིགས་པར་དགོངས་པར་བྱ་ཡི། མི་རིགས་པའི་གནོད་པ་སྣ་ཚོགས་ཀྱིས་གནོད་པར་ནི་མི་བྱ་ཞིང་བཟོད་པར་ནི་བྱ་སྟེ། དེ་ལྟར་ཡང་བཅོམ་ལྡན་འདས་ཀྱིས། སྙིང་རྗེར་ལྡན་པ་གྲོང་ཁྱེར་འཇུག་པ་ན། །བཟོད་པའི་སྟོབས་ཀྱིས་སངས་རྒྱས་ཡང་དག་འཕགས། །བཟོད་པའི་སྟོབས་ཀྱིས་མི་ཡི་སེང་གེ་རྣམས། །ལྷག་པ་ཉིད་ཅེས་བཟོད་པའི་སྟོབས་སྒྲ་སྒྲོགས། །ཞེས་གསུངས་པས། བཟོད་པའི་སྟོབས་ལ་ནན་ཏན་ཆེ་བར་འབད་པར་བྱ་བ་དང༌། སྐྱིད་སྡུག་མཐོ་དམན་ཉེས་པ་ཇི་ལྟར་བྱུང་ཡང་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྟོབས་ལ་གནས་ནས་བསྐྱེད་རྫོགས་རྣམ་པ་གཉིས་ཀྱི་ཏིང་ངེ་འཛིན་གྱི་ཤུགས་ཀྱིས། རང་གི་རྩ་བའི་བླ་མ་དམ་པ་དང༌། ཡི་དམ་གྱི་ལྷ་དང༌། ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་བླ་ན་མེད་པའི་དཀོན་མཆོག་རིན་པོ་ཆེ་གསུམ་ལ་མཆོད་པ་རྒྱ་ཆེན་པོས་མཆོད་ཅིང་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱལ་བའི་ཡུམ་དང༌། འཕགས་པ་སྡོང་པོ་བཀོད་པ་དང༌། ཏིང་ངེ་འཛིན་རྒྱལ་པོ་དང༌། གསེར་འོད་དམ་པ་མདོ་སྡེའི་དབང་པོའི་རྒྱལ་པོ་དང༌།

གསང་བ་བསམ་གྱིས་མི་ཁྱབ་པ་ལ་སོགས་པའི་རྒྱུན་བྱ་ཞིང་ཚུལ་ཁྲིམས་དང་ལྡན་པས་བཀླག་པར་བྱ་བ་དང༌། ཁྱད་པར་དུ་རང་ལ་གནོད་པ་སྒྲུབ་ཅིང༌། མི་མཐུན་པའི་ཕྱོགས་རྒྱ་ཆེན་པོས་གནོད་པ་ཆེར་བྱུང་ན་འདུས་པ་ཆེན་པོ་རིན་པོ་ཆེ་ཏོག་རྒྱུན་དུ་བྱ་ཞིང་མཆོད་པ་དང་གསོལ་བ་རྒྱ་ཆེན་པོ་བྱས་པས་གནོད་པ་ཐམས་ཅད་རང་ཤུགས་ཀྱིས་ཞི་བ་དང༌། ཡང་ན་རྒྱལ་བར་འགྱུར་བ་ནི་དེ་བཞིན་གཤེགས་པ་ཉིད་ཀྱི་བཀའ་ཡིན་ཏེ་ཐེ་ཚོམ་མེད་དོ། །ཨ་ཡེ་ཨ་ཡེ་ཨི་མོ་སྙིང་གཏམ་ཅིག །བཟླས་ན་ཞེ་ལ་ཨེ་འཇོག་ཨང༌། །ཞེ་ལ་བཞག་ན་དགའ་བ་ལ། །ལག་ལེན་བྱས་ན་གསལ་བར་མཆི། །དེང་སང་དུས་ཀྱི་དགེ་བཤེས་རྣམས། །སངས་རྒྱས་གཉིས་པ་ལྟ་བུ་ཡི། །མགོན་པོ་ཕག་མོ་གྲུ་པ་དང༌། །མཁྱེན་པའི་སྟོབས་དང་ཉམས་མྱོང་སྟོབས། །ཐམས་ཅད་མཁྱེན་པའི་བླ་མ་དང༌། །འཇིག་རྟེན་གསུམ་མགོན་སྟོན་པ་ཡི། །རྗེས་སུ་འབྲང་བར་བྱེད་པ་དང༌། །མཆོད་ཅིང་གསོལ་བ་མི་འདེབས་པར། །དམན་པའི་ནང་ན་དམན་པ་ཉིད། །ཉོན་མོངས་རྟོག་པས་དཀྲུགས་པ་ཡི། །འཁོར་དང་གཡོག་དང་ཡང་གཡོག་དང༌། །མི་ཆོས་ལོག་པར་ཞུགས་པ་དང༌། །རྨོངས་པས་རང་ཉིད་ཕུང་རྣམས་ལ། །བློ་གཏད་སྙིང་བཞག་བྱས་ནས་ཀྱང༌། །དེ་དག་ཅི་གསུང་བཀའ་བཞིན་དུ། །མི་ཆོས་འདུན་མ་དམག་དང་དམུ། །རྫས་དང་ཡོ་བྱད་ཅི་ཡོད་རྣམས། །ཉོན་མོངས་གསུམ་གྱི་དབང་དུ་གཏོང༌། །ངན་སོང་གསུམ་གྱི་རྒྱུ་འབྲས་སྒྲུབ། །རྒྱུ་དང་ལམ་དང་འབྲས་བུ་ཡི། །ཉེས་ཚོགས་ཕྱིན་ཅི་ལོག་བསྒྲུབས་པས། །མཐོ་ོག །རྫོགས་སོ།། །།

 ༣༣༢༽ ༄། །སེམས་ཉིད་རྟོགས་པར་མོས་གུས་ཚད་དུ་བསྐྱལ་བ་ལས་གཞན་བྱ་ཐབས་མེད་པར་བསྟན་པ།། ཨོཾ་སྭསྟི། འཇིག་རྟེན་གསུམ་གྱི་གཉེན་གཅིག་པུ། །དཔལ་ལྡན་ཕག་མོ་གྲུ་པ་ཡི། །ཞབས་ཀྱི་པVོར་རབ་བཏུད་ནས། །ཇི་ལྟར་གསུངས་པའི་དོན་འདིར་བྲི། དགེ་བའི་བཤེས་གཉེན་ཆེན་པོའི་ཞལ་སྔ་ནས། ཡི་གེ་ཞིག་སྐུར་གསུངས་པའི་ངོས་ནས། དུས་གསུམ་གྱི་སངས་རྒྱས་ཐམས་ཅད་ཀྱི་གསུང་རབ་ཐམས་ཅད་ཀྱི་སྙིང་པོ། ཐེག་པ་ཆེན་པོ་གསང་སྔགས་ཐམས་ཅད་ཀྱི་བཅུད་ཕྱུང་བ། མཚན་ཉིད་དང་ལྡན་པའི་བླ་མ་དམ་པ་ཅིག་དང་མཇལ་ནས། དེ་ལ་མོས་གུས་ཚད་དུ་བསྐྱལ་བ་མ་གཏོགས་པ་གཞན་མེད་པར་གསུངས་ཏེ། དེ་ལྟར་ཡང་དཔལ་སྡོམ་པ་རྒྱ་མཚོའི་རྒྱུད་ནས། གང་གི་དྲིན་གྱི་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པVོར་འདུད། །ཅེས་པ་དང༌། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་མཐའ་བསྟེན་པ་དང༌། །རང་གི་བསོད་ནམས་ལས་ཤེས་བྱ། །ཞེས་བཅོམ་ལྡན་དགྱེས་མཛད་ནས་གསུངས་པས། ཁྱེད་ཉིད་ཀྱི་བླ་མ་དམ་པ་ཡང་དག་པར་རྫོགས་པའི་སངས་རྒྱས་གཉིས་པ། ངེད་རིན་པོ་ཆེའི་བུ་སློབ་དུ་གྱུར་པ་ཐམས་ཅད་ཀྱིཔོ་ཆེ་སྒོས་ལུང་བ་རྣམ་པ། ཁྱེད་རང་གི་རྩ་བའི་བླ་མ་དམ་པར་བཞུགས་པར་འདུག ཁོང་རྣམ་པ་ལས་ཀྱང་རང་གི་སེམས་ཀྱི་དེ་ཁོ་ན་ཉིད་མངོན་པར་རྟོགས་པ་མི་སྐྱེ་བ་ནི་གཏན་མི་སྲིད། སེམས་ཀྱི་དེ་ཁོ་ན་ཉིད་དེ་ལས་མ་གཏོགས་པ་མཐར་ཐུག་པའི་དམ་པའི་ཆོས། དུས་གསུམ་གྱི་སངས་རྒྱས་ཐམས་ཅད་ཀྱིས་བཙལ་ཡང་རྙེད་པར་མི་སྲིད་ཅིང༌། དེར་མ་འདུས་པ་ཡང་མེད་པར་བཅོམ་ལྡན་འདས་ཀྱིས། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱལ་བའི་ཡུམ་རྒྱས་པར། རྣམ་པར་ཤེས་པའི་དེ་བཞིན་ཉིད་ཤེས་ན། ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ། །ཞེས་གསུངས་པ་དེའི་དོན། བླ་མ་རིན་པོ་ཆེའི་ཞལ་སྔ་ནས། འཁོར་བ་དང་མྱ་ངན་ལས་འདས་པས་བསྡུས་པའི་ཆོས་ཐམས་ཅད་རང་གི་སེམས།

སེམས་གདོད་ནས་སྐྱེ་བ་མེད་པ་ནམ་མཁའི་དཀྱིལ་ལྟ་བུ་ཡིན་གསུང་པའི་དོན། ཐུབ་པའི་གསུང་རབ་ཐམས་ཅད་ཀྱི་བརྗོད་བྱ་དེ་ལས་གཞན་མ་མཆིས་པར། བདག་ཉིད་ཆེན་པོ་ཁྱེད་ཀྱི་ཐུགས་ལ་གཞག་པར་བྱའོ། །དེ་གོང་ནས་གོང་དུ་བོགས་འདོན་པ་དང༌། གེགས་སེལ་བ་རྣམ་པ་གཉིས་ཡིན་ཏེ། སེམས་ཉིད་རང་བཞིན་རྣམ་དག་ནི། །འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །སྣང་སྲིད་འཁོར་འདས་ཐམས་ཅད་ཀུན། །སེམས་ཀྱི་དཀྱིལ་འཁོར་འབའ་ཞིག་ལ། །བདུད་དང་བགེགས་དང་བར་ཆོད་ཅེས། །རྨོངས་པ་ལོག་པར་གང་རྟོག་པ། །ཡོད་རྟོག་རྗེས་སུ་འབྲང་མི་བྱ། །སྟོང་པ་ཉིད་ཀྱིས་སྟོང་ཉིད་ལ། །བར་དུ་གཅོད་པར་མི་བྱེད་ཅེས། །བཅོམ་ལྡན་རྒྱལ་བའི་ཡུམ་དུ་གསུངས། །རྟག་ཏུ་གོམས་པའི་མན་ངག་ཡིན། །ཟབ་པའི་གེགས་སེལ་བསྟན་པའོ། །གནད་ཀྱི་བོགས་འདོན་བསྟན་པ་ནི། །དུས་གསུམ་སངས་རྒྱས་ངོ་བོ་ཉིད། །གོང་དུ་བསྟན་པའི་བླ་མ་ལ། །སངས་རྒྱས་རྡོ་རྗེ་འཆང་ཆེན་ཉིད། །སྐུ་གསུམ་ལྷུན་གྱིས་གྲུབ་པར་བལྟ། །ངེས་པའི་ཤེས་པ་སྐྱེས་པ་ན། །རྡོ་རྗེ་འཆང་ཆེན་ཉིད་དུ་འགྱུར། །དེས་ན་བླ་མ་དམ་པ་ལ། །མཉེས་པ་རྣམ་པ་སྣ་ཚོགས་ཀྱིས། །མཉེས་པར་བྱ་ཞིང་མཆོད་པས་མཆོད། །མཉེས་པ་བསྡུས་ནས་རྣམ་གསུམ་སྟེ། །སྒྲུབ་པའི་མཆོད་པས་མཉེས་པ་ནི། །སྦྱིན་དང་ཚུལ་ཁྲིམས་བཟོད་པ་དང༌། །བརྩོན་འགྲུས་བསམ་གཏན་ཤེས་རབ་ཅེས། །ཕ་རོལ་ཕྱིན་དྲུག་བསྟན་པ་འདི། །སྔགས་དང་ཕ་རོལ་ཕྱིན་པ་ཡི། །བརྗོད་བྱ་མཐར་ཐུག་སྙིང་པོ་ཡིན། །རྟོགས་པ་སྐྱེས་པའི་རྣལ་འབྱོར་ལ། །འདི་ལས་གཞན་པའི་བྱ་རྒྱུ་མེད། །བྱར་མེད་ཆེན་པོ་སྐད་པ་དེ། །རང་སྙིང་དཔང་དུ་བཙུགས་པ་ཡིན། །དམ་པའི་ཆོས་བཞིན་བྱེད་པ་ནི། །བྱར་མེད་ཆེན་པོའི་རྣལ་འབྱོར་ཡིན། །ཆོས་དང་མཐུན་ན་ཞབས་ཏོག་ཡིན། །ལོ།། མངའ་བར་ངེས་སོ། །དེ་ཅིའི་ཕྱིར་ཞེ་ན།

རྒྱུ་བཟང་པོ་དེས་ལམ་བཟང་པོ་བགྲོད་ནས་འབྲས་བུ་བཟང་པོ་སངས་རྒྱས་པའི་ཕྱིར་རོ། །ཡང་དེ་ལ་དོན་མཐོང་རྣམ་པར་ཤེས། །དེ་ཡི་ཁྱད་པར་སེམས་ལས་བྱུང༌། །ཞེས་གསུངས་པས། དོན་མཐོང་བ་བྱང་ཆུབ་ཀྱི་སེམས། དེ་ཡི་ཁྱད་པར་གྱི་ཆོས་ལུས་ཀྱི་ལས་དང་ངག་གི་ལས་དང་ཡིད་ཀྱི་ལས་ཚན་པོ་ཆེས་མཐོང་ཆོས་སུ་མྱུར་དུ་འབྱུང་བའམ། སྐྱེ་བ་འདི་ལ་འགྱུར་ལ་སྐྱེས་ནས་མྱོང་འགྱུར་ཚེ་ཕྱི་མ་ལ་མྱོང་བ་དང༌། ལན་གྲངས་གཞན་ལ་མྱོང་འགྱུར་སྐྱེ་བ་མང་པོ་ལ་མྱོང་བ་གསུམ་དུ་གསུངས་ཀྱང༌། སེམས་བཀོལ་བ་ལས་སུ་རུང་བ། རྣལ་འབྱོར་པ་རྣམས་ནི་སེམས་བསྐྱེད་པ་ཙམ་གྱིས་འགྲུབ་ཅེས་པ་གཏན་ཚིགས་དང་བཅས་པ་བཅོམ་ལྡན་འདས་ཀྱིས་གསུངས་པས། ཁྱེད་རང་ཉིད་ཀྱི་སེམས་ལ་འདྲི་ཞིང་སེམས་ཀྱི་དབང་བསྒྱུར་བ་ལགས་པར་ནི་ཐུགས་སུ་ཆུད་པ་ལས། ང་ལ་དྲིར་ཅི་ཡོད། ལུང་དང་རིགས་པའི་ཉམས་མྱོང་གིས། །གཏན་ལ་ཕབ་པའི་དམ་ཆོས་འདི། །གོང་མ་རྣམས་ཀྱིས་ཉམས་སུ་བླངས། །རང་གཞན་གཉིས་ཀྱི་དོན་ཆེན་གྲུབ། །བསླུ་བ་མེད་པ་ཐུགས་ལ་ཞོག །རྒྱ་ལ་གལ་ཏེ་རྣལ་འབྱོར་པས། །ཡག་ཡག་ཐང་ཐང་འདྲ་བ་ཡི། །ཚེ་འདི་འདུན་མས་བྱས་པ་རྣམས། །མི་དགེ་སྡིག་པའི་བསམ་པ་ཡིས། །བྱས་པའི་དགེ་བ་འདོད་པ་ནི། །མེ་ཕུང་ནང་གི་པV་བཞིན། །འགྲུབ་པར་འགྱུར་པ་སྲིད་མ་ཡིན། །ཇི་ལྟར་འོ་མ་ཟངས་གང་དུ། །སྲན་མ་ཙམ་གྱི་དུག་གིས་ཀྱང༌། །ཐམས་ཅད་མ་རུངས་གྱུར་བ་ནི། །བདག་གི་ཉམས་སུ་མྱོང་བས་གྲུབ། །ཀྭ་ཨ་མ་ཨ་ཛི་ང་རེ་འཇིགས། །ལོག་པའི་རྟོག་པས་ང་རེ་བསླུས། །འཁྲུལ་པའི་ཤེས་པ་ཡི་རེ་མུག །སྙམ་པའི་བསམ་པ་ཡང་ཡང་འབྱུང༌། །རང་ལ་ཡི་མུག་ག་ཡང་ཆད། །དཀར་པོ་བསམ་པ་སྒྲུབ་དུས་སུ། །ལོག་རྟོག་ཅན་གྱི་ལུས་ངག་ཡིད། །སྡིག་པའི་གྲོགས་པོར་གྱུར་པ་ལ། །སྐུ་མཚམས་བཅད་ཅིང་ཐག་བཅད་ནས། །དཀར་པོའི་བསམ་པ་བསྒྲུབ་པར་བྱ། །དགེ་སེམས་སྟོབས་ཅན་སྐྱེ་བའི་ཚེ། །དམ་བཅའ་ཆེན་པོའི་སྟོབས་ཀྱིས་བསྒྲུབ། །བྱང་ཆུབ་ཆེན་པོར་ཡང་ཡང་བསྔོ། །རླབས་པོ་ཆེ་ཡི་བྱ་བ་རྣམས། །ཁ་གཏམ་ཚིག་ཏུ་མ་ཤོར་བར། །རྒྱ་མཚོའི་གཏིང་དུ་གསང་ལ་བྱ། །ཐམས་ཅད་འགྲུབ་པར་ཐེ་ཚོམ་མེད། །གསང་བ་ཕྱག་རྒྱ་ཆེན་པོ་ཡི། །འདི་བྲིས་དགེ་བའི་རྩ་བ་འདིས། །འགྲོ་ཀུན་བྱང་ཆུབ་མཆོག་ཐོབ་ཤོག

།འབུལ་བ་བྱ་བ་དང༌། འབུལ་བ་བླང་བ་དང༌། བྱ་བ་མཐའ་དག་གི་གྲོས་འདུན་ལགས་སོ། །སྤོས་ཀྱི་རིམ་པ་ལ་སོགས་པ། །ཤུགས་ལས་བྱུང་ན་དངོས་གྲུབ་ཡིན། །ཏུང་ཏུང་བྱེད་ན་ལྟོགས་འགོང་ཡིན། །བླ་མ་རྡོ་རྗེ་སློབ་དཔོན་གྱིས། །སེམས་ལ་གནོད་པའི་ལས་བཅོལ་ནས། །རང་གཞན་སྡུག་ཏུ་འཇུག་པ་ནི། །རིགས་པ་མ་ཡིན་སྐྱེས་ཆེན་ཁྱེད།། །། ༣༣༤༽ ༄། །བུ་གཅིག་རི་ཁྲོད་དབེན་པ་བསྟེན་ཞེས་པ་བརྟུལ་ཞུགས་འཇིགས་མེད་རྡོ་རྗེ།། ཨོཾ་སྭསྟི། མགོན་པོ་དུས་གསུམ་བདག་ཉིད་འགྱུར་བ་མེད། །སྐྱོན་དག་ཡོན་ཏན་རབ་རྫོགས་འགྲོ་བའི་མགོན། །ཆོས་རྒྱལ་བླ་མ་རིན་ཆེན་མཆོག་ཉིད་ཀྱི། །ཞབས་ཀྱི་པVོར་རྟག་ཏུ་གཙུག་གིས་འདུད། །མི་ཆོས་འབྲེལ་པ་ཟབ་མོར་གྱུར། །ལྷ་ཆོས་ཆོས་ལ་སྐྱེས་པའི་བུ། །དད་ཅིང་གུས་པའི་གདུང་ཤུགས་ཀྱིས། །བླ་མ་དམ་པའི་ཞབས་དྲུང་དུ། །ལུས་དང་སྲོག་ལ་མ་བལྟས་པར། །རྟག་ཏུ་ངུ་དང་ནོར་བཟང་བཞིན། །ཟབ་དང་རྒྱ་ཆེ་དམ་ཆོས་ལ། །ཉམས་མྱོང་རྟོགས་པ་སྐྱེས་པ་ཁྱེད། །ཇི་ལྟར་གསུངས་པ་འདི་རེ་མད།་ཟུག །དགོས་པ་མི་བྱེད་མི་དགོས་སྒྲུབ། །སུ་ཡིས་ཁྱོད་ལ་ཅི་བཅོལ་ནས། །སྨྲེ་སྔགས་མང་པོ་བྱ་བ་ཀུན། །ཤེས་ན་ད་རུང་མི་སྤོང་བ། །གླེན་པ་རང་སྙིང་མི་རྗེ་འམ། །སངས་རྒྱས་བརྒྱུད་པ་མ་ཆད་པའི། །སྙིང་པོ་དོན་གྱི་གདམས་ངག་གིས། །རི་ཁྲོད་ནགས་ཁྲོད་གངས་ཁྲོད་དུ། །རང་རྒྱུད་སྨིན་པར་མི་བྱེད་པ། །ཨ་ལོག་པའི་ཤེས་པ་ཡི་རེ་མུག །འཁྲུལ་པའི་རྟོག་པས་ང་རེ་བསླུས། །ཁ་སྦྱང་སྣ་སྦྱང་དམ་ཆོས་ཀྱི། །རང་མགོ་རང་གིས་བསྐོར་བ་འདི། །ཨེ་མ་རང་སྙིང་མི་རྗེ་འམ། །འཇིག་རྟེན་བྱ་བཞག་སྤྲོས་པ་ཀུན། །ཁྱེད་པས་ངས་ཀྱང་མ་གྲུབ་ཅིང༌། །གྲུབ་ཀྱང་དགོས་པ་མེད་པ་ལ། །ལོག་པའི་མངོན་ཞེན་སྣ་ཚོགས་ཀྱིས། །ཞེན་པར་མ་བྱེད་རི་ཁྲོད་བསྟེན། །བསོད་སྙོམས་ཟས་དང། །ཉམས་རྟོགས་ཡོན་ཏན་ཐམས་ཅད་སྐྱེ། །ཀུ་རེ་མིན་ན་དེ་ལྟར་མཛོད། །ཇི་ལྟར་ཉི་མའི་དཀྱིལ་འཁོར་གྱིས། །མུན་པ་སེལ་བ་ཇི་བཞིན་དུ། །ཉམས་རྟོགས་འོད་ཟེར་དྲྭ་བ་ཡིས། །གདུལ་བྱའི་པVོ་ཁ་འབྱེད་ཅིང༌། །དུས་གསུམ་རྒྱལ་བ་ཐམས་ཅད་ཀྱི། །གདུད་རྒྱུད་འཚོབ་པར་བྱེད་ན་དེ། །གོང་མ་རྣམས་ཀྱི་ཐུགས་དམ་ཡིན། །གཞན་དུ་བྱས་པ་དོན་མེད་པ། །སྐྱེས་ཆེན་ཁྱེད་ཀྱི་ཐུགས་ལ་ཞོག

།ཞུས་པའི་དགེ་བའི་རྩ་བ་འདིས། །འགྲོ་ཀུན་བྱང་ཆུབ་མཆོག་ཐོབ་ཤོག། །། ༣༣༥༽ ༄། །སྒྲོ་སྐུར་དང་བྲལ་བའི་རྒྱལ་མཚན་ཞེས་ཤཱཀྱའི་དགེ་བསྙེན་འཕན་པོ་ལ་གནང་བ།། ཨོཾ་སྭསྟི། དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ཡེ་ཤེས་ཀྱི་ངོ་བོར་གྱུར་པ། འཇིག་རྟེན་གསུམ་གྱི་མགོན་པོ་བླ་མ་རིན་པོ་ཆེ་ལ་ལུས་གུས་པས་ཕྱག་འཚལ། སེམས་དང་བས་སྐྱབས་སུ་འཆིའོ། །འཇིག་རྟེན་གསུམ་གྱི་མགོན་པོ་ཆོས་ཀྱི་རྒྱལ་པོ་བླ་མ་རིན་པོ་ཆེ་དེ་ཉིད་ཀྱི་བུའི་དམ་པ། སློབ་མའི་ཡང་རབ། དགེ་འདུན་གྱི་སྡེ་རྒྱ་མཚོ་ཆེན་པོ་ལྟ་བུ། འགྲན་གྱི་དོ་ཟླ་ཐམས་ཅད་དང་བྲལ་བ། འཛམ་བུ་གླིང་གི་རྒྱན། ལྷ་དང་བཅས་པའི་འཇིག་རྟེན་གྱི་མགོན་དང་སྐྱབས་དང་དཔུང་གཉེན་དུ་གྱུར་པ་དེ་བཞིན་གཤེགས་པའི་བསྟན་པ་རིན་པོ་ཆེ་མངའ་བདག དཀོན་མཆོག་རིན་པོ་ཆེ་རྣམ་པ་གསུམ་གྱི་བདག་པོ། དགེ་འདུན་ཆམ་ཕུ་བ་སྡེ་མ་ལག་དང་བཅས་པ། དཔོན་གཡོག་དང་བཅས་པ། ཕྱོགས་རིས་དང་བཅས་པ་ཐམས་ཅད། འགྲོ་བའི་མགོན་པོ་རིན་པོ་ཆེའི་སྲས་དམ་པར་བཞུགས་པ་ལགས། དེ་ལྟར་གྱུར་པའི་དབང་གིས་རིན་པོ་ཆེའི་བུ་སློབ་ནོར་བུ་རིན་པོ་ཆེ་དབང་གི་རྒྱལ་པོ་ལྟ་བུར་གྱུར་པ། སངས་རྒྱས་གཉིས་པ་འཇིག་རྟེན་དུ་བྱུང་བ་བདག་ཅག་གི་བླ་མ་དམ་པར་གྱུར་པ་རྗེ་བཙུན་རིན་པོ་ཆེ་སྨར་པ་d གཅེས་སྲུང་ ་ཀྱིས་བསྒྲུབ་པ། བསོད་ནམས་དང་ཡེ་ཤེས་ཀྱི་ཚོགས་རྣམ་པ་གཉིས་གསོག་པ་ལས་གཞན་མེད་པར་གསུངས། དེ་ལས་བསོད་ནམས་ཀྱི་ཚོགས་ནི་གང༌། ཡེ་ཤེས་ཀྱི་ཚོགས་ནི་གང་ཞེ་ན། བསོད་ནམས་ཀྱི་ཚོགས་གསོག་པ་ཕ་རོལ་ཕྱིན་པ་ལྔ་ནི་བསོད་ནམས་ཀྱི་ཚོགས། ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཡེ་ཤེས་ཀྱི་ཚོགས་སུ་གསུངས། ཡར་ཞིང་དཀོན་མཆོག་རིན་པོ་ཆེ་རྣམ་པ་གསུམ་དང་བླ་མ་ལ་ཕ་རོལ་ཏུ་ཕྱིན་པ་རྣམ་པ་ལྔས་མཆོད་ཅིང་ཉམས་སུ་བླངས་པ་ནི་ཡེ་ཤེས་ཀྱི་ཚོགས་ཡིན་ཞེས་ཀྱང་གསུངས། ལམ་ཉམས་སུ་ལེན་པའི་དབང་དུ་བྱས་ན་བླ་མ་དམ་པ་ཞིང་དག་སྟེ།

དེ་མཉེས་པར་བྱས་པས་ཚོགས་གཉིས་ཟུང་དུ་འཇུག་པར་གསུངས་ཏེ། མདོར་ན། སངས་རྒྱས་ཡོན་ཏན་བསམ་མི་ཁྱབ། །དརྒྱས་དང༌། ཆོས་དང་དགེ་འདུན་རྣམ་པ་གསུམ་ཡིན་ཏེ། སྡེ་རྒྱ་མཚོ་ཆེན་པོ་ལྟ་བུ་དེ་ཉིད་ལ་བརྟེན་ནས། དཀོན་མཆོག་གསུམ་དེ་ཉིད་མ་གཏོགས་པ་གཞན་མེད་པར་ཁོང་དུ་ཆུད་པར་བྱ་བ་དང༌། བླ་མ་དམ་པ་ཡང་དེ་ཉིད་དང་གཉིས་སུ་མེད་ཅིང༌། དེ་ཉིད་ན་བཞུགས་པ་བསྙེན་བཀུར་བར་བྱ་བ་ཞིང་རྣམ་པར་དག་པའི་མཚན་ཉིད་ཁོང་དུ་ཆུད་རྣམ་པར་དག་ཀྱང༌། བསམ་པ་ཤིན་ཏུ་རྣམ་པར་དག་པ་འདི་ལ་བཀའ་ནན་ཤིན་ཏུ་ཆེ་བར་གདའ་སྟེ། རྫོགས་པའི་སངས་རྒྱས་ཐོབ་པར་འདོད་པའི་བསམ་པ་མ་གཏོགས་པ། འཇིག་རྟེན་གྱི་ཆོས་བརྒྱད། འཁོར་བའི་རྒྱུ་དང་འབྲས་བུ། ཉན་ཐོས་དང་རང་སངས་རྒྱས་ཀྱི་སེམས་ནི་སྐད་ཅིག་ཙམ་ཡང་སྐྱེར་མི་རུང་ཞེས་ནན་ཏན་ཤིན་ཏུ་ཆེ་བར་གསུངས་པ་ལགས་པས། ཁྱེད་ཡོངས་སུ་འཛིན་པའི་དགེ་བའི་བཤེས་གཉེན་མཚན་ཉིད་དང་ལྡན་པས་ཟིན་པས། བྱང་ཆུབ་ཀྱི་སེམས་རིན་པོ་ཆེ་འབའ་ཞིག་གིས་མཛད་པ་ཐམས་ཅད་ཉམས་སུ་བླང་བ་ཤིན་ཏུ་གལ་ཆེ། དེ་ལྟར་དགེ་འདུན་གྱི་སྡེ་རྒྱ་མཚོ་ཆེན་པོ་ལྟ་བུ། བླ་མ་དང་དཀོན་མཆོག་གི་རང་བཞིན་དེ་ཉིད་ལ་བརྟེན་པས། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ། དགེ་བའི་རྩ་བ་བྱེད་པ་དགེ་བ་ཆོས་སྡུད་ཀྱི་ཚུལ་ཁྲིམས། ཅི་བྱེད་འགྲོ་བ་ལ་ཕན་པ་དང་བདེ་བ་འགྲུབ་པར་འདུག་པ་སེམས་ཅན་དོན་བྱེད་ཀྱི་ཚུལ་ཁྲིམས། སོ་སོར་ཐར་པ་རིས་བདུན་ནམ་བརྒྱད་ཀྱི་སྡོམ་པ་ཉམས་སུ་ལེན་པ་སྡོམ་པའི་ཚུལ་ཁྲིམས་ཏེ། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་དེ་དང༌། དེ་ཉམས་སུ་ལེན་པ་ལ་བཟོད་པ། བཟོད་པའི་ཕ་རོལ་ཏུ་ཕྱིན་པ་དང༌། ཉམས་སུ་ལེན་ཞིང་རྩོལ་བ་དང་བརྩོན་འགྲུས་རྩོམ་པ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང༌། འདི་ཐམས་ཅད་སེམས་རྩེ་གཅིག་པ་མ་གཏོགས་པ་གཞན་གང་གིས་ཀྱང་མི་འགྲུབ་པས་བསམ་གཏན་གྱི་ཕ་རོལ་ཏུ་ཕྱིན་པ་དང༌། སེམས་ཉིད་གདོད་ནས་མ་སྐྱེས་པ་ཤེས་པ་དང༌།

ཕ་རོལ་ཏུ་ཕྱིན་པ་རྣམ་པ་ལྔ་བྱང་ཆུབ་ཀྱི་སེམས་རྒྱུ་འབྲས་དང་བཅས་པ་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེ་ལྟར་ཕ་རོལ་ཏུ་ཕྱིན་པ་རྣམ་པ་དྲུག་བསོད་ནམས་དང་ཡེ་ཤེས་ཀྱི་ཚོགས་ཟུང་དུ་འཇུག་པ་དེ་ཉིད་ཀྱིས་རྫོགས་པའི་བྱང་ཆུབ་ཏུ་སངས་རྒྱ་བ་མ་གཏོགས་པ་མི་སྲིད་པས་སྐྱོན་མེད་པ་དང༌། ཡོན་ཏན་ཕུན་སུམ་ཚོགས་པ་ཐམས་ཅད་ཁྱེད་ཉིད་ཇི་ལྟར་བཞུགས་པ་དེ་ཉིད་ལ་མ་ཚང་པ་མེད་པར་ཤེས་པར་བྱ་ཞིང་བློ་ཐག་གཅོད་པར་བྱའོ། །འོ་ན་དེ་ལྟར་ཡིན་ན་ཡིན་པས་ཆོག་མོད། ཁྱེད་ཀྱི་ངོ་དགའ་དང་ཕྱེ་གཏོར་ཅི་དགོས་དེ་ཀུན་མེད་པའི་ཆོས་ཅིག་ཁྱོད་ལ་འོང་དུ་རེ་བ་ཡིན་མོད་སྙམ་ན། དེ་ནི་དེ་ལྟར་མ་ཡིན་ཏེ། དེ་ཉིད་ལ་ཇི་ལྟར་ཡོད་པ་དེ་ཉིད་ངོ་མ་ཤེས་ན་འཁོར་བ་སྡུག་བསྔལ་གྱི་རྒྱ་མཚོ་ཆེན་པོར་འཁྱམས་པའི་རྩ་བ་མ་རིག་པ་ཞེས་དེ་ལ་ཟེར་བ་ཡིན། དེ་ཤེས་ན་ཤེས་རབ་ཅེས་ཟེར་བ་ཡིན། དེ་ལྟར་ཡང་བཅོམ་ལྡན་འདས་ཀྱིས། ཤེས་རབ་ཀྱིས་ནི་ཆོས་ཀྱི་རང་བཞིན་ཡོངས་ཤེས་ནས། །ཁམས་གསུམ་མ་ལུས་པ་ལས་ཡང་དག་འདའ་བར་འགྱུར། །ཞེས་གསུངས་པ་ཡང་ཤེས་རབ་སྟོང་པ་ཉིད་ལ་ཟེར་བ་ཡིན། དཀོན་མཆོག་གསུམ་ལ་བརྟེན་ནས་བསོད་ནམས་ཀྱི་ཚོགས་བསགས་པ་ལ་ཟེར་བ་མིན་སྙམ་ན། དེ་ལྟར་ཡང་ས་བཅུའི་མདོ་ནས། ས་དྲུག་ལ་གནས་པའི་བྱང་ཆུབ་སེམས་དཔའ་རྟེན་ཅིང་འབྲེལ་བར་འབྱུང་བ་ལུགས་སུ་འབྱུང་བ་དང་ལྡོག་པ་རྣམ་པ་གཉིས་ཤེས་པ་ལ་ཤེས་རབ་ཀྱི་ཕ་རོལ་ཏུ་ཕྱིན་པར་གསུངས་པ་དང༌། བྱང་ཆུབ་ཀྱི་སྙིང་པོར་རྟེན་འབྲེལ་ཐུགས་སུ་ཆུད་པས་སངས་རྒྱས་པ་ཡིན་ཞེས་བྱ་བ་ལ་སོགས་པ་བསམ་གྱིས་མི་ཁྱབ་པ་གསུངས་པས་ཤེས་པ་དང༌། འདི་ཐམས་ཅད་དབྱེར་མེད་པ་མཉམ་པ་ཉིད་དུ་རྟོགས་ནས་ཐབས་བོར་རྒྱུ། ཤེས་རབ་བཙལ་རྒྱུ་གཞན་དུ་མི་སྲིད་དེ་གཉིས་མེད་པའི་ཕྱིར་རོ། །ཐབས་དང་ཤེས་རབ་གཉིས་ལྟ་ཨ་ཅང་ཡང་ཆེས་ཏེ། ཡང༌། འཁོར་བ་དང་ནི་མྱ་ངན་འདས། །གཉིས་སུ་ཡོད་པ་མ་ཡིན་ཏེ། །འཁོར་བའི་རང་བཞིན་ཤེས་པ་ལ། །མྱ་ངན་འདས་ཞེས་བརྗོད་པ་ཡིན། །ཞེས་པ་དང༌།

གཟུགས་སྟོང་པའོ། །སྟོང་པ་ཉིད་གཟུགས་སོ། །ཞེས་གསུངས་པས་དེ་ལྟར་གོ་ན། རླབས་པོ་ཆེའི་མཛད་པ་རླབས་པོ་ཆེའི་ཚོགས་སོགས་པ། དགེ་འདུན་གྱི་སྡེ་རྒྱ་མཚོ་ཆེན་པོ་ལྟ་བུ་ལ་མ་བསྟེན་པར་མི་མཆི་སྟེ། དཔེར་ན་སློབ་དཔོན་ཆེན་པོ་ཤj་དེ་བ་£àZཡིན་པས། མདོར་བསྡུས་ན་ཚོགས་གཉིས་ཟུང་དུ་ཆུད་པར་བྱ་བ་ལས་བསྒྲུབ་རྒྱུ་གཞན་མེད། འོ་ན་སྒོམ་ཞེས་བྱ་བ། ཞི་ཞི་པོའམ། གནས་གནས་པོའམ། ལེགས་ལེགས་པོ་ཞིག་གཞན་ན་ཡོད་པ་མ་ཡིན་ཏེ། དེ་ཉིད་ལ་སྒོམ་ཞེས་མིང་འདོགས་པ་ལགས། སྒོམ་དེ་ཡང་འཁོར་བ་དང་མྱ་ངན་ལས་འདས་པས་བསྡུས་པའི་ཆོས། ཕ་རོལ་ཏུ་ཕྱིན་པ་དྲུག་གི་བསྡུས་པའི་ཆོས། ཞིང་དང་བསམ་པ་དངོས་པོ་གསུམ་གྱིས་བསྡུས་པའི་ཆོས། ཆོས་དེ་དག་ཐམས་ཅད་རང་རིག་པ་ལ་རང་ལ་ཡོད་བཞིན་པ་འདི་ཡིན། དེ་དུས་གསུམ་གྱི་སངས་རྒྱས་ཀྱིས་ཀྱང་མ་གཟིགས་མི་གཟིགས་གཟིགས་པར་མི་འགྱུར་བ་དེ་བསྒོམ་རྒྱུ་མ་ལགས། གོ་རྒྱུ་ཡིན། དེ་གོ་ན། བདག་ནི་མཉམ་པར་བཞག་ཅེའམ་ལངས་ཞེས་རློམ་སེམས་མེད། །ཅིའི་ཕྱིར་ཞེ་ན་ཆོས་ཀྱི་རང་བཞིན་ཡོངས་ཤེས་ཕྱིར། །ཞེས་གསུངས་པ་ཡིན་པས་དེ་ཉིད་ལ་གོམས་པར་བྱའོ། །དེ་ཡང་ཕྱག་རྒྱ་ཆེན་པོ་མ་སྐྱེས་པ་བསྐྱེད་པར་བྱེད་པའི་ཐབས་འདི་ཉིད་དེ། དེ་ལྟར་ཡང༌། བཅོམ་ལྡན་འདས་ཀྱིས་ཏིང་ངེ་འཛིན་རྒྱལ་པོ་ནས། ངས་ནི་ཏིང་འཛིན་རྒྱལ་པོ་འདི་ཡི་ཕྱིར། །རྒྱལ་པོའི་ཁབ་ཀྱི་ཤར་ཕྱོགས་འདི་ཉིད་དུ། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །ཞེས་པ་དང༌། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་མཐའ་བསྟེན་པ་དང༌། །རང་གི་བསོད་ནམས་ལས་ཤེས་བྱ། །ཞེས་གསུངས་པས། མ་སྐྱེས་པ་བསྐྱེད་པར་བྱེད་པའི་ཐབས་དེ་ཉིད་དུ་ཤེས་པར་བྱའོ། །ཉམས་སུ་མྱོང་བ་ཇི་ལྟར་སྐྱོང་བའི་ཐབས་ནང་གེ་ཁྲི་ཆེན་པོ་ཞིག་གི་སྟེང་དུ་སྣ་ཚོགས་པVམ། དེ་ནས་སྙིང་གའམ་གསང་གནས་ལ་སོགས་པ་ནས་རང་གི་ཤེས་པའི་ངོ་བོ་ཡི་གེ་ཧཱུྂ་བླ་མ་སངས་རྒྱས་དེའི་ཐུགས་ཀར་མདའ་འཕངས་པ་བཞིན་དུ་ཤད་ཀྱི་ཐལ་ནས་བསྒོམས་པ་ལ་ལུགས་ཅིག་ཡིན།

ཡང་ན་རང་གི་སེམས་བླ་མ་སངས་རྒྱས་དེ་ཉིད་ཡིན་པས། སེམས་གཞན་དུ་ལུས་པ་མེད། དེ་ཉིད་ལ་དྲན་པ་རྩེ་གཅིག་ཏུ་མ་ཡེངས་པ་ནི་རྣམ་ཤེས་བླ་མར་འཕོ་བའི་མན་ངག དེ་ལ་མ་ཡེངས་པས་བླ་མ་དམ་པའི་ཐུགས་གཉིས་སུ་མེད་པའི་ཡེ་ཤེས་དང་རང་གི་ཤེས་པ་གཅིག་ཏུ་འདྲེས་ནས། སེམས་ཉིད་གཉུག་མ་རྒྱུན་ཏུ་གོམས་པ་དེ་དང་དབྱེར་མེད་གཅིག་ཏུ་གྱུར་པ། ཇི་ལྟར་ཆུ་ལ་ཆུ་བཞག་དང༌། །ཇི་ལྟར་མར་ལ་མར་བཞག་ལྟར། །རང་གི་སེམས་ཉིད་འོད་གསལ་དང༌། །ཤི་ཀ་བར་དོ་འོད་གསལ་གཉིས། །དབྱེར་མེད་གཅིག་ཏུ་གྱུར་པ་འདི། །བཅོམ་ལྡན་རྡོ་རྗེ་འཆང་ཆེན་ནས། །སངས་རྒྱས་བརྒྱུད་པ་མ་ཆད་པའི། །གནད་ཀྱི་སྙིང་པོ་གཅིག་པུ་ཡིན། །ཏུག་གིས་ཐུག་པའི་དུས་ཚོད་དུ། །ཨ་ཕ་ཨ་མ་ཨ་ཞང་དང༌། །མཐོ་དམན་ཀུན་གྱིས་མི་སྟོངས་པས། །ཉམས་སུ་བླང་བ་ཤིན་ཏུ་གཅེས། །བདག་གི་བླ་མ་རིན་པོ་ཆེ། །འཇིག་རྟེན་གསུམ་གྱི་གཉེན་གཅིག་པུ། །ཉིད་དང་དབྱེར་མེད་གདན་ས་གཉིས། །གཡོག་པོ་བདག་དང་བཅས་པ་ལ། །མཆོད་པ་ཆེན་པོས་མཆོད་པ་འདི། །ཐུགས་ལ་བཏགས་སོ་བདག་གི་བུ། །ཡང་དག་པར་རྫོགས་པའི་སངས་རྒྱས་ཀྱི་སྲས། །ཐུབ་པ་ཆེན་པོའི་འཁོར་རྣམ་པ་བཞིའི་ཤཱཀྱའི་སྲས་ཀྱི་དགེ་བསྙེན་འཕན་པོ་ལ། སྙིང་ཚིག་ངག་གི་གདམས་ངག སྒྲོ་སྐུར་དང་བྲལ་བའི་རྒྱལ་མཚན་ཞེས་བགྱི་བ་བསྐུར་བ་ལགས་པས་ཕན་པར་གྱུར་ཅིག བདག་དང་འཁོར་འདས་ཐམས་ཅད་ཀྱིས་དུས་གསུམ་དུ་བསགས་པ་དང་ཡོད་པའི་དགེ་བའི་རྩ་བ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག དེ་དེ་ཁོ་ན་བཞིན་དུ་གྱུར་ཅིག། །། 

༣༣༦༽ ༄། །མཁའ་འགྲོ་གདམ་མམ་ཕུང་འདྲེ་འདོད་ཅེས་ཙཱ་རི་དང་ཏི་སིའི་སྒོམ་ཆེན་རྣམས་ལ་གསུངས་པ།། ཁྱེད་ཙཱ་རིར་བཞུགས་པའི་སྒོམ་ཆེན་རྣམས། །དུར་ཁྲོད་རྔམ་པའི་སྒྲ་སྒྲོགས་སུ། །མཁའ་འགྲོ་གདམ་མམ་ཕུང་འདྲེ་འདོད། །དུག་ལྔ་ཉོན་མོངས་གང་སྐྱེས་ཀྱང༌། །རླག་འདྲེ་ཕུང་འདྲེ་ཆེན་པོ་ཡིན། །ཉོན་མོངས་རྣམ་རྟོག་མ་སྐྱེས་པ། །མཁའ་འགྲོ་ཞེས་ནི་བྱ་བ་ཡིན། །ཞེ་སྡང་སྐྱེས་པ་མེད་པ་དེ། །རྡོ་རྗེ་མཁའ་འགྲོ་བྱ་བ་ཡིན། །འདོད་ཆགས་སྐྱེས་པ་མེད་པ་དེ། །པV་མཁའ་འགྲོ་བྱ་བ་ཡིན། །གཏི་མུག་སྐྱེས་པ་མེད་པ་དེ། །སངས་རྒྱས་མཁའ་འགྲོ་བྱ་བ་ཡིན། །ང་རྒྱལ་སྐྱེས་པ་མེད་པ་དེ། །རིན་ཆེན་མཁའ་འགྲོ་བྱ་བ་ཡིན། །ཕྲག་དོག་སྐྱེས་པ་མེད་པ་དེ། །ལས་ཀྱི་མཁའ་འགྲོ་བྱ་བ་ཡིན། །མ་སྐྱེས་སྐྱེ་མེད་མཁའ་འགྲོ་དང༌། །རྒྱུན་ཆད་མེད་པར་མི་འབྲལ་ཞུ། །ངེད་ཀྱི་པ་ཕ་རིན་པོ་ཆེ། །འཇིག་རྟེན་མགོན་པ། །མཁའ་འགྲོ་གདམ་བམ་ཕུང་འདྲེ་འདོད། །དུག་ལྔ་ཉོན་མོངས་གང་སྐྱེས་ཀྱང༌། །རླག་འདྲེ་ཕུང་འདྲེ་ཆེན་པོ་ཡིན། །ཉོན་མོངས་རྣམ་རྟོག་མ་སྐྱེས་པ། །མཁའ་འགྲོ་ཞེས་ནི་བྱ་བ་ཡིན། །ཞེ་སྡང་སྐྱེས་པ་མེད་པ་དེ། །རྡོ་རྗེ་མཁའ་འགྲོ་བྱ་བ་ཡིན། །འདོད་ཆགས་སྐྱེས་པ་མེད་པ་དེ། །པV་མཁའ་འགྲོ་བྱ་བ་ཡིན། །གཏི་མུག་སྐྱེས་པ་མེད་པ་དེ། །སངས་རྒྱས་མཁའ་འགྲོ་བྱ་བ་ཡིན། །ང་རྒྱལ་སྐྱེས་པ་མེད་པ་དེ། །རིན་ཆེན་མཁའ་འགྲོ་བྱ་བ་ཡིན། །ཕྲག་དོག་སྐྱེས་པ་མེད་པ་དེ། །ལས་ཀྱི་མཁའ་འགྲོ་བྱ་བ་ཡིན། །མ་སྐྱེས་སྐྱེ་མེད་མཁའ་འགྲོ་དང༌། །རྒྱུན་ཆད་མེད་པར་མི་འབྲལ་ཞུ། །ངེད་ཀྱི་པ་ཕ་རིན་པོ་ཆེ། །འཇིག་རྟེན་མགོན་པ ༣༣༧༽ ༄། །སེམས་སྐྱེ་མེད་འོད་གསལ་ཆེན་པོ་དེ་དུས་གསུམ་སངས་རྒྱས་ཀྱི་བླ་མ་ཞེས་པ།། ཀྭ་ཨ་མ་ཨ་ཛི་ང་རེ་འཇིགས། །ལོ་དགུ་བསྟེན་པའི་རྣལ་འབྱོར་པ། །རང་ལ་སྐྱེས་པའི་བུ་གཅིག་པུ། །མཉེས་པ་གསུམ་གྱིས་མཉེས་མཛད་པ། །ད་རུང་ཡབ་སྲས་ཞལ་མ་འཚོ། །དེ་བདེན་ནམ་བརྫུན་ནམ་ཇི་ལྟར་ལགས། །མེད་ཀྱང་ཀུ་རེ་བགྱིས་པ་ཡིན། །ཕ་བརྩོན་འགྲུས་ཆེན་པོ་ཆོས་ཀྱི་རྗེས། །བུ་ཚེ་གཅིག་སངས་རྒྱས་བསྒྲུབ་པ་ལ། །ཨ་ཕ་ཨ་མ་ཕྱོགས་རིས་ཀྱི། །ང་བཟང་ཁྱོད་བཟང་ག་ལ་ཁོམ། །བརྒྱུད་པ་རིན་ཆེན་ཆོས་ཀྱི་གཏེར། །སེམས་གཉིས་མེད་འོད་གསལ་ཆེན་པོ་དེ། །དུས་གསུམ་སངས་རྒྱས་བླ་མ་ཡིན། །བུ་ཁྱེད་ཀྱི་སྙིང་ལ་རྟག་ཏུ་བཞུགས། །འབྲལ་བ་མེད་པ་ངོ་མཚར་ཆེ། །ངོ་ཤེས་སམ་མི་ཤེས་ཟེར་བ་དེ། །ཤེས་པ་ཅི་བྱེད་མ་ཤེས་ཅི། །ཤེས་དང་མ་ཤེས་ལོ་རྒྱུས་ཀྱིས། །སུ་ཞིག་འཚངས་ལ་སུ་ཞིག་ཕུང༌། །རྗེ་བཙུན་ཆེན་པོའི་ཞལ་སྔ་ནས། །རེ་དགའ་རེ་སྐྱིད་ཐོ་ལེ་རྒྱལ། །དོན་ཆེན་ཐོབ་པས་ཡང་རྒྱལ་ཡིན། །དེ་ཡི་ཐོག་ཏུ་འབྲུག་སླག་d

པགས་རྩག ་གོན།། །། ༣༣༨༽ ༄། །མི་རྟོག་པ་སྐྱེ་ཚུལ་ལྷོ་པ་ཆར་འབེབས་ལ་མཛད་པ།། ཨོཾ་སྭསྟི། སྐྱོབ་པ་འགྲོ་བའི་མགོན་པོ་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱིས་ཏིང་ངེ་འཛིན་རྒྱལ་པོ་ནས། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །མི་རྟོག་ཏིང་འཛིན་ལ་གནས་ན། །མཁའ་བཞིན་བྱེད་པ་མེད་པར་མངོན། །ཞེས་པའི་དོན་རྣམ་པར་མི་རྟོག་པ། སེམས་ཉིད་འོད་གསལ་བ་ཆོས་སྐུ་ཕྱག་རྒྱ་ཆེན་པོ་ལས་རྣམ་པར་མི་རྟོག་པ་སྐྱེ་བའི་ཚུལ་རྣམ་པ་གསུམ་སྟེ། བྱས་པ་དང་མ་བྱས་པ་དང་གཞི་བཞག་ཏུ་ཡོད་པ་རྣམ་པ་གསུམ་སྟེ། དེ་ལ་བྱས་པའི་རྣམ་པར་རྟོག་པ་སྤང་བྱ་དང་གཉེན་པོ་རྣམ་པ་གཉིས་ཀྱི་ཚུལ་དུ་གནས་པ་ལ། སྡིག་པ་མི་དགེ་བ་ཉོན་མོངས་པ་རྣམ་པ་གསུམ་དགྲ་བོ་ཡིན་པས། ཞེ་སྡང་བ་བསྐྱེད་པའི་རྣམ་པར་རྟོག་པ་དང༌། ཚུལ་དེ་དང་འདྲ་བར་ལོག་པར་ལྟ་བ་དང༌། ཆགས་པ་དང༌། ང་རྒྱལ་དང༌། མདོར་བསྡུས་ན་ཆེད་དུ་བསྐྱེད་པའི་རྟོག་པ་ངན་པ་ཐམས་ཅད་སྤང་བར་བྱ་བ་དང༌། བྱང་ཆུབ་ཀྱི་སེམས་དང༌། བྱམས་པ་དང༌། སྙིང་རྗེ་དང༌། ལྷ་བསྐྱེད་པའི་རིམ་པ་ལ་སོགས་པ་མ་སྐྱེས་པ་བསྐྱེད་ཅིང་གོང་ནས་གོང་དུ་གོམས་པར་བྱ་བར་གསུངས་སྟེ། དེ་ཡང་བཅོམ་ལྡན་འདས་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལས། ཡང་དག་པར་སྤོང་བ་བཞི་འདི་ཁོ་ན་སྟེ། སྡིག་ཏོ་མི་དགེ་བའི་ཆོས་མ་སྐྱེས་པ་མི་བསྐྱེད་པ་དང༌། སྐྱེས་པ་སྤང་བ་དང༌། དགེ་བའི་ཆོས་མ་སྐྱེས་པ་བསྐྱེད་པ་དང༌། སྐྱེས་པ་གོང་ནས་གོང་དུ་འཕེལ་བར་བྱ་བ་དང་བཞི་སྟོན་པས་གསུངས་པ་དང༌། གཉིས་པ་རྣམ་པར་རྟོག་པ་ལུང་མ་བསྟན་ཞེས་བྱ་བ་བཟུང་བས་མི་ཟིན། བཀག་པས་མི་ཁེགས། ཆར་ཅིག་དང་ཉར་ཅིག་རང་དབང་མེད་པར་སྐྱེ་བ་ལགས་ཏེ། འདི་ལ་བཅོམ་ལྡན་འདས་རྗེ་བཙུན་ཆེན་པོ་མི་ལའི་ཞལ་སྔ་ནས། ཉིད་བཀའ་རྫོགས་པ་ཆེན་པོ་བ་ཡིན་པ་ལ། རྗེ་བཙུན་ལྷོ་བྲག་པའི་ཞབས་དྲུང་དུ་བྱོན་ནས། ཐེག་པ་ཆེན་པོ་གསང་སྔགས་ལུས་ངག་ཡིད་གསུམ་གྱི་གནད་ཟབ་མོ་རྣམས་ཀྱིས།

རང་དབང་མེད་པའི་ཏིང་ངེ་འཛིན་རྒྱུད་ལ་སྐྱེས་པས། རྟོག་པ་དེ་འགག་པར་གསུངས་ཏེ། དེ་ལྟར་ཡང༌། ཡང་དག་ལ་ཁྱད་པར་མེད་ཀྱང༌། རྣམ་རྟོག་ལ་ཁྱད་དུ་སྣང༌། དེ་ལྟར་རྟོགས་པ་མེད་པའི་གང་ཟག་ཕྱི་རབས་རྣམས། །ཚིག་ཙམ་དོན་དུ་ཁྱེར་ནས་རང་བསླུ་གཞན་བསླུ་འདྲ། །ཞེས་གསུངས་པས། ཐེག་པ་ཆེན་པོ་གསང་སྔགས་རྣལ་འབྱོར་བླ་ན་མེད་པའི་རྒྱུད་ཀྱི་དགོངས་པ། རྩ་རླུང་ཐིག་ལེ་གསུམ་གྱི་མན་ངག་གི་གནད་ཀྱིས་ཕྲ་རགས་ཀྱི་རྣམ་པར་རྟོག་པ་བཅོམ་པར་གསུངས་པ་ལགས། གསུམ་པ་གཞི་བཞག་གི་རྣམ་པར་རྟོགས་པ། ང་དང་བདག་ཏུ་འཛིན་པ་ཡོད་མ་མྱོང་བ་ལ་ཕྱིན་ཅི་ལོག་ཏུ་འཁྲུལ་པ་ཡིན་ལ། དེ་ཡང་བཅོམ་ལྡན་འདས་ཀྱིས། དཔེར་ན་དོགས་པའི་འདུ་ཤེས་ཀྱིས་ནི་དུག་ལངས་པ། །དུག་དེ་ཁོང་དུ་སོང་བ་མེད་ཀྱང་བརྒྱལ་བར་འགྱུར། །དེ་བཞིན་བྱིས་པ་བདག་དང་བདག་གིར་ཁས་ལེན་པ། །བདག་དེར་འདུ་ཤེས་ཡང་དག་མི་རྟག་སྐྱེས་ཞིང་འཆི། །ཞེས་གསུངས་པ། འཁོར་བའི་རྩ་བ་གཞི་བཞག་གི་རྣམ་པར་རྟོག་པ་འདི་དང་གསུམ་དུ་ཐུགས་སུ་ཆུད་པར་བྱ་སྟེ། དེ་ལ་དང་པོ་ནི་རྒྱུ་དང་འབྲས་བུ་དགག་པའི་བསླབ་པ་དང༌། བསྒྲུབ་པའི་བསླབ་པ་གཉིས་ཀྱིས་ངན་པར་ལམ་དུ་བཏང་བ་དང༌། བཟང་པོ་གོམས་པར་བྱའོ། །གཉིས་པ་ལུང་མ་བསྟན་གྱི་རྣམ་རྟོག ཟང་ཟིང་མཐོ་དམན་རྣམ་པ་སྣ་ཚོགས་ནི། ཐེག་པ་ཆེན་པོ་གསང་སྔགས་རྩ་རླུང་གི་གནད་ཟབ་མོས་རང་ཤུགས་ཀྱིས་འགག་པར་བྱའོ། །གཞི་བཞག་གི་རྣམ་པ་རྟོག་པ་དང་ང་བདག་ཏུ་འཛིན་པའི་ཉེས་པ་ནི། སེམས་ཉིད་འོད་གསལ་བ་ཆོས་ཀྱི་སྐུ་ཕྱག་རྒྱ་ཆེན་པོ་བསྒྲུབ་པར་བྱའོ། །འདས་དང་མ་བྱོན་ད་ལྟར་དང༌། །ཕྱོགས་བཅུའི་དུས་གསུམ་ཐམས་ཅད་ཀྱི། །རྒྱལ་བ་སྲས་དང་བཅས་རྣམས་ཀྱིས། །གཞི་ལམ་འབྲས་བུ་ཐམས་ཅད་དུ། །རང་དོན་གཞན་དོན་ཐམས་ཅད་གྲུབ། །བུ་རང་ལ་སྐྱེས་པའི་རྣལ་འབྱོར་པ། །སེམས་ཉིད་འོད་གསལ་ཆོས་སྐུ་དང༌། །འབྲལ་བ་མེད་པར་ཉམས་སུ་ལོངས། །འཇིག་རྟེན་མགོན་པོ་ཆོས་ཀྱི་རྗེས། །བཀའ་རྒྱ་མཛད་ནས་གང་གསུངས་པ། །ཆོས་ལྔའི་མན་ངག་གཙིགས་སུ་ཆེ། །རི་ཁྲོད་གངས་ཁྲོད་ནགས་ཁྲོད་དུ། །དགོན་པ་དབེན་པ་ཐམས་ཅད་དུ། །ཐུགས་དམ་ནན་ཏན་མཛད་པར་ཞུ། །ཕུན་སུམ་ཚོགས་པའི་ས་ཕྱོགས་སུ། །རྫས་དང་ཡོ་བྱད་ཆེད་དུ་བཙལ། །སྒྲུབ་པ་བཏང་སྙོམས་ཆེན་པོར་བཞག

།འབད་པ་བཞེས་ཀྱི་ཁྲག་མཐོང་བཞིན། །འབད་པ་ཆེན་པོས་བསྒྲུབས་པ་དེས། །བླ་མ་དུས་གསུམ་རྒྱལ་བ་ཀུན། །མཉེས་པར་བཤད་པ་མ་མཆིས་པས། །རྩེ་གཅིག་ཐུགས་དམ་ཉམས་སུ་བླང༌། །དེ་ཡང་རྗེ་བཙུན་ཞལ་སྔ་ནས། །ཤུགས་ལས་བྱུང་ན་དངོས་གྲུབ་ཡིན། །ཏུང་ཏུང་བྱེད་ན་ལྟོགས་འགོང་ཡིན། །བཀའ་བསྩལ་གསུངས་པ་འདི་རེ་བདེན། །དེ་ཕྱིར་ཐུགས་དམ་གཅིག་པུ་མཛད། །དགེ་བས་བྱང་ཆུབ་མཆོག་ཐོབ་ཤོག། །ལྷོ་པ་ཆར་འབེབས་ལ་མཛད་པའོ།། །། ༣༣༩༽ ༄། །སྟོང་དང་མི་སྟོང་ཀུན་ལས་འདས་པ་རྡོ་རྗེ་གཅིག་པུ་ཞེས་པ།། ཨོཾ་སྭསྟི། དུས་གསུམ་རྒྱལ་བ་ཀུན་གྱི་སྐུ་གསུང་ཐུགས། །མ་ལུས་གཅིག་ཏུ་གྱུར་པ་རྡོ་རྗེ་འཆང༌། །མཚུངས་མེད་དབང་ཕྱུག་ཕག་མོ་གྲུ་པ་ཡིས། །དུས་རྣམ་རྟག་ཏུ་བཀྲ་ཤིས་བདེ་ལེགས་ཤོག །འཇིག་རྟེན་མགོན་པོ་དེ་ཡི་ཐུགས་ཀྱི་སྲས། །བསགས་པ་མཐར་ཐུག་མཉམ་མེད་དགེ་བའི་བཤེས། །ཡོན་ཏན་རྒྱ་མཚོ་རབ་ཡངས་སྐྱེས་ཆེན་གྱིས། །དད་ཅིང་གུས་པས་བཀའ་སྩལ་གསུངས་པའི་དོན། །སྟོང་དང་མི་སྟོང་ཀུན་ལས་རྣམ་འདས་པ། །རྡོ་རྗེ་གཅིག་པུ་རིན་ཆེན་དགོངས་པ་མཆོག །གསང་བའི་སྙིང་པོ་སྙན་དུ་གསོལ་བ་ལས། །ཐུགས་ལ་དགོངས་ནས་མཉེས་པ་ཐུགས་ལ་བཏགས། །ཁྱེད་ཀྱི་སྙན་པའི་འབྲུག་སྒྲ་བསྟོད་པ་ཡིས། །སངས་རྒྱས་བསྟོད་པས་བླ་མ་བསྟོད་པ་དང༌། །དུས་གསུམ་རྒྱལ་བའི་ཡུམ་གྱུར་གླེགས་བམ་ཕུལ། །ན་བཟའ་རིན་ཆེན་སྐུ་ལ་གསོལ་བ་དང༌། །བདུད་རྩི་བཅུད་མཆོག་ཞལ་ཟས་དྲངས་པ་རྣམས། །ཐུགས་ཀྱི་དགོངས་བཞིན་ཐུགས་དགོངས་རྫོགས་པར་བགྱིས། །གསུངས་དོན་བདག་གི་དམ་ཆོས་རྣམས་ཀྱི་ལུང༌། །གཅིག་པུ་དེ་ལྟར་རྣམས་ཀྱང་ཨ་ཅང་ཆེས། །འཇིག་རྟེན་གསུམ་མགོན་ཆོས་རྗེ་བླ་མ་ལས། །རྒྱལ་བའི་གསུང་རབ་ེ་ཡི་དོན། །དམ་བཅའ་འགྱུར་བ་མེད་པ་རྡོ་རྗེ་ཉིད། །ཐོས་བསམ་སྒོམ་པས་སྦྱངས་པའི་རྣལ་འབྱོར་པ། །བཅོ་བརྒྱད་འདུས་ནས་ཚོགས་འཁོར་བྱས་ནས་ཀྱང༌། །ཞུ་བ་ཞུས་པས་སྨྲས་པ་རྡོ་རྗེའི་གསུང༌། །ཡོད་འཛིན་མེད་འཛིན་མཐའ་ལས་རྣམ་འདས་པས། །སྒྲིབ་པའི་བུད་ཤིང་བསྲེག་པའི་ཡེ་ཤེས་ནི། །འཁོར་འདས་གཉིས་ཀྱི་ཡོན་ཏན་མ་ལུས་པས། །སངས་རྒྱས་སྲས་བཅས་འགྲོ་ཀུན་ཉེ་བར་འཚོ། །ཚིག་འདི་སྨྲས་པས་ཀུན་ཀྱང་མགུ་བར་འགྱུར། །སྟོང་པར་འཛིན་པའི་ལྟ་བས་རྣམ་དབེན་པ། །སེམས་ཉིད་རྡོ་རྗེ་འདི་ཡིས་མངོན་དུ་འགྱུར།།

།། ༣༤༠༽ ༄། །ཤིན་ཏུ་ཟབ་པའི་གདམས་ངག་བདག་དབང་པོ་རྣོན་པོའི་རིགས་སུ་སྐྱེས་ཞེས་པ།། ཨོཾ་སྭསྟི། བདག་དབང་པོ་རྣོན་པོའི་རིགས་སུ་སྐྱེས། །ཐག་རིང་པོ་ཅིག་ནས་བླ་མ་བསྙགས། །ཐུགས་བརྩེ་བར་དགོངས་ནས་གདམས་ངག་གནང༌། །འབད་པ་དྲག་པོས་ཉམས་སུ་བླངས། །རི་ཁྲོད་དགོན་པར་གཅིག་འདུག་བྱས། །བདེ་སྡུག་མཐོ་དམན་ཆར་བཞིན་བབ། །ཉམས་སུ་མྱོང་བས་རང་རྒྱུད་ཚིམས། །མ་ཡི་ནུ་ཞོ་རྒྱས་ན་ཡང༌། །བུ་ཡི་ཁ་བུ་དཀའ་མོར་གདའ། །དཔོན་སློབ་ཚོགས་པ་མི་ལྡན་པ། །རྒྱལ་བས་བདུད་ཀྱི་ལས་སུ་གསུངས། །ན་སོ་རྒས་ཤིང་ཤི་ཁ་འདིར། །སློབ་མ་གཅིག་ཡོད་ན་དགའ་བ་ལ། །དགའ་བལྟ་དགའ་སྟེ་མི་གདའ་ན། །འོན་ཀྱང་སྙིང་དང་འདྲ་བ་ཡི། །ཟབ་པའི་གདམས་ངག་ཟབ་མོ་འདི། །ནམ་མཁའི་རླུང་ལ་བསྐུར་བ་ཡིན། །རིམ་གྱིས་པ་དང་ཅིག་ཅར་བ། །འགྲོ་བའི་དོན་ལ་སེམས་གཞོལ་ན། །ཁམས་གསུམ་སེམས་ཅན་ཐམས་ཅད་ལ། །ཨ་མའི་ངེས་ཤེས་སྐྱེས་མ་སྐྱེས། །སྙིང་རྗེ་ཆེན་པོ་སྐྱེས་མ་སྐྱེས། །སངས་རྒྱས་འདྲ་བའི་བླ་མ་ལ། །བྱང་སེམས་བརྟན་པོ་བསྐྱེད་མ་བསྐྱེད། །འདི་དང་ཕྱི་མ་དུས་གསུམ་དུ། །རང་གཞན་མ་ལུས་ཐམས་ཅད་ཀྱི། །སོ་ནམ་དམ་ཆོས་ཡིན་མ་ཡིན། །སྙིང་ནས་ཡང་ཡང་བསམ་པར་བྱ། །ངེས་ཤེས་སྐྱེས་པའི་རྣལ་འབྱོར་པས། །སྙིང་ནས་འགྲོ་བའི་དོན་མཛད་ན། །རང་བས་གཞན་གཅེས་བརྟུལ་ཞུགས་ཀྱིས། །བསྡུ་དངོས་བཞི་ཡིས་གཞན་དོན་བརྩམ། །དེ་ལ་དང་པོ་སྦྱིན་པ་ནི། །ཆོས་དང་ཟང་ཟིང་མི་འཇིགས་བྱམས། །སྙན་པའི་ཚིག་དང་བཅས་པ་ཡིས། །གདུལ་བྱའི་སྐྱེ་བོ་འདུན་པར་བྱ། །ཨ་མ་ཨ་ཛི་ང་རེ་འཇིགས། །བླ་མ་རྗེ་བཙུན་འབྲི་གུང་པ། །བོད་མི་ཟད་གཙོ་བོའི་ཐོར་ཅོག་ཅན། །ཟབ་པའི་གདམས་ངག་དམིགས་པ་འདི། །ཀ་རང་གི་ཡུལ་ཏུ་ཕྱིན་ཙམ་ན། །བསྟན་པའི་གཞིར་གྱུར་ཡུལ་དབུས་སུ། །བསྟན་པའི་བདག་པོ་ཆེན་པོ་རྣམས། །ཐུབ་པའི་བསྟན་པ་རིན་པོ་ཆེ། །འཕྲིན་ལས་རྣམ་བཞིས་བསྲུངས་པ་ལྟར། །ནག་པོ་གནམ་རྡང་འཁྲིགས་པའི་སར། །མཐོ་དམན་མཛད་པ་མ་མཆིས་ཤིང༌། །གཟུགས་དང་སྒྲ་དང་དྲི་དང་རོ། །རེག་བྱ་སྤོང་བའི་བསྟན་པ་དེ། །ཐུབ་པའི་དགོངས་པ་ཡིན་མོད་ཀྱང༌། །བློ་ཁ་ཕྱོགས་པར་དཀའ་བ་དེས། །བླ་མ་རྗེ་བཙུན་ཆེན་པོ་དེ། །རང་གི་ཡུལ་ཏུ་བྱོན་པའི་ཚེ། །རྗེ་བཙུན་བྱོན་པའི་སྣ་ལེན་དུ། །ལ་ཁའི་ལྟང་བུ་མི་འདུར་རམ། །དབུས་ས་སེར་ཅིག་ཏུ་ཡུན་རིང་བཞུགས། །མཆིན་པ་ཁྲག་ཅན་མི་གསོལ་ལམ། །གྲོད་པ་གློ་ཅན་མི་མུར་རམ། །བླ་མ་རྒྱལ་བ་སྲས་བཅས་ཀྱི། །ཕ་ཕོགས་སྦྱངས་པའི་ཡོན་ཏན་ལ། །ཕྱི་ལ་གཅུ་འཕྲས་མི་རྡེག་གམ། །མ་སྲུ་ཡོན་བདག་མོ་རྣམས་ཀྱི། །བུ་ཆུང་པང་སྐོར་མི་མཛད་དམ། །གྲོང་ཆོག་མཛད་པའི་ཕྱག་མཚན་དུ། །དྲིལ་བུ་ཡུ་ཆག་མི་བསྣམས་སམ། །ཁ་མངར་འཁྲིལ་བའི་བདུད་རྩི་ལ། །ཞལ་བཙུགས་རྣ་བ་མི་སྙོལ་ལམ། །སྐྱེས་ཆེན་འདི་དག་མ་མཛད་ན། །ཤིན་ཏུ་ཟབ་པའི་གདམས་ངག་ཅིག

།སྙིང་ལ་ཡོད་པ་ཁྱོད་ལ་གདམས།། །། ༣༤༡༽ ༄། །གདན་ས་ཉམས་དམས་སུ་གྱུར་སྐབས་མཛད་པའི་བཅའ་ཡིག། གདན་ས་མེད་པ་དང༌། སྟག་ལུང་ཐང་པ་གྲོངས་པ་དང༌། སློབ་མ་ལ་རེ་བ་ལྟར་མ་བྱུང་བས་ཤེས་པའི་ལྟག་ཆག ཚོགས་སྐྱོང་བའི་བསམ་པ་མ་བྱུང༌། ན་སོ་རྒས་པས་ནུས་པ་ཡང་ཟད། ད་ནི་ཕན་ཚུན་གཅིག་ཏུ་འགྲོ་བའམ། མཚམས་དམ་པ་ཞིག་བྱས་ལ་བསྡད་སྙམ་པ་ཡིན། དེ་ལ་ཁྱེད་རྣམས་ཀྱིས་རྒྱགས་ཁྱེ་རྒྱགས་ཁྱེ་གསུངས་པ་ལ། རྒྱགས་ལ་འགྱེད་རྒྱུ། ངེད་ཡང་དཀོན་པས་བསྐུངས་པ་མེད། ན་ནིང་གཞེ་ནིང་གཉིས་སུ་མུ་གེ་བྱུང༌། ངོ་ཅིག་མུག་ཤུལ་དུ་ཐལ། ངས་ཟ་རྒྱུ་བཟང་པོ་ཟོས། འོག་མ་རྣམས་ཀྱིས་ཕལ་ཆེར་སྔོའི་ཚ་བ་ལ་བརྟེན། ཤི་བསྲིས་སྡུག་བསྲིས་བྱས་པས་རོ་མ་བྱུང་ཙམ་ལགས། ད་ཁྱེད་རྣམས་ཀྱིས་རྒྱགས་ཁྱེ་ཟེར་བས། གསུང་བ་བཞིན་དུ་བསྒྲུབ་པས། ཞོ་གསུམ་ཡན་ཆད་ཡོད་པ་རྣམས་ཀྱིས་རྒྱགས་མི་ལེན་པ་དང༌། དེ་མན་ཆད་པ་རྣམས་རྒྱགས་ལེན་པ་དང༌། ལྷ་དང་ཡི་གེ་མི་འབྲི་བར་དགེ་སྦྱོར་ལ་ནན་ཏན་ཆེར་བྱེད་པ་དང༌། སྔ་མའི་བཅའ་ཁྲིམས་ཇི་ལྟ་བ་བཞིན་དུ་ཐོག་ཏུ་འཇོག་པ་དང༌། བུད་མེད་ལ་གླུ་ལེན་པ་དང༌། ཚོང་པ་ལ་རྙིང་ཕྲིན་སྙོག་པ་དང༌། ཡུལ་མི་ཁ་ཉེན་རྣམས་ཀྱིས་ཐོག་ཏུ་བཙན་པོ་འཇིང་འགྲིལ་བྱས་ནས། བུ་ལོན་རྙིང་ཕྲིན་མི་འདེད་པ་དང༌། ཇི་ལྟར་འོང་བ་བགས་ཀྱིས་སྙོགས་པ་དང༌། ཡོད་པ་ཀུན་ཡང་རྒས་ཤི་དོམ་རིང་མང་པོ་མ་འཛུག ཡོད་ཚད་ཟོས་པའི་རྗེས་ལ་ཤན་ཕྱེད། ཟ་རྒྱུ་རྙེད་ནས་འོང༌། བླ་མར་ཆོས་ཞུས་ནས་སྒྲོ་འདོགས་ནམ་ཆོད་པའི་དུས་སུ་འདིར་མི་བཞུགས་པར་ཕན་ཚུན་དུ་བཞུད་པ་དང༌། དེ་ལ་སོགས་པ་ལེགས་པ་མཐའ་དག་ཁྱེད་རྣམས་ཀྱིས་བསྒྲུབ་པར་ཞུ། མི་མ་ཚན་ཚན་སྔ་མ་ཁོ་ན་བཞིན་དུ་རྒྱན་བྱས་ནས། ཚན་གང་སྔར་བྱས་ན་ནི་ཚན་གཅིག་ཀྱང་འགྱེད་རྒྱུ་མི་འོང་ནས་མཆི། ཚན་རེ་རེ་ལ་ནང་གི་རྒྱན་བྱས་ནས་བརྒྱ་བརྒྱའི་རེ་མོ་ཅིག་བྱས་ན་དགའམ་ཡང་སྙམ་པས། བགྲེས་པོ་རྣམས་ཀྱི་བཀའ་གྲོས་མཛད་པར་ཞུ།

ཆད་འདི་རྣམས་ལས་འགལ་ན། ང་ཡང་ཅི་བདེ་བྱེད་པ་ཡིན།། །། ༣༤༢༽ ༄། །ལ་ཆུའི་སེར་ཚོས་བྱེད་ཐབས་དང་འདུལ་བ་འཛིན་པའི་ཕན་ཡོན་བསྟན་པ།། འཇིག་རྟེན་གསུམ་གྱི་མགོན་པོ་བླ་མ་རིན་པོ་ཆེས། ཐུགས་རྗེ་དང་མཁྱེན་པ་ལྡན་པ་དེའི་ཞལ་སྔ་ནས། བུའི་དམ་པ། སློབ་མའི་ཡང་རབ། ཅི་གསུངས་བཀའ་བཞིན་དུ་བསྒྲུབ་པ་རྣམས་ཀྱིས་ཆོས་འདི་ལྟར་མཛད་པར་ཞུ། དེ་ཡང་དེ་བཞིན་གཤེགས་པའི་བསྟན་པ་རིན་པོ་ཆེ་རབ་ཏུ་བྱུང་བ་ལ་རག་ལས། རབ་ཏུ་བྱུང་བ་ཆོས་གོས་ངུར་སྨྲིག་ལ་རག་ལས། ངུར་སྨྲིག་སྒྲུབ་པར་བྱེད་པའི་ཚོས་དཔག་ཏུ་མེད་པ་ཅིག ཡུལ་མཐའ་འཁོབ་ན་ཡང་ཡོད་ཀྱང༌། ནོར་བུ་རིན་པོ་ཆེ་འོག་ན་ཡོད་པ་དམུས་ལོང་གི་མི་མཐོང་བ་དང་འདྲ་བ། མཐའ་འཁོབ་ཀྱི་མིས་མི་ཤེས་པ་ཡིན། དེ་ལ་བཅོམ་ལྡན་འདས་ཀྱིས་ངའི་སློབ་མ་ཉན་ཐོས་ཉེ་གནས་ཤིན་ཏུ་མཁས་པ་ཡིན་གསུང་བས་ཁྱེད་ཀྱིས་ངའི་ཚིག་འདི་གཅེས་སྤྲས་སུ་ཉམས་སུ་བླང་བར་ཞུ། དེ་ཡང་བོད་དབུས་གཙང་གི་མཐིལ། ཡུལ་དབུས། གཡོ་རུ་དང་དབུ་རུ་འདིའི་ཚོས་ཐམས་ཅད་དེ་རང་ན་ཡོད་པ་ལགས་པས། ཚོས་དེ་རྣམས་འདི་ན་ཇི་ལྟར་བསྒྲུབ་པ་དང་འདྲ་བར་མཛད་པར་ཞུ་འཚལ། དེ་ལ་བོད་དབུས་ཀྱི་ཆུ་རྩ་ཞེས་ཡོངས་སུ་གྲགས་པའི་ཚོས་དེ་ནི། ཁམས་ན་ལ་ཆུའི་རྩ་བ་ཡིན་ཏེ་ཆུ་རྩའི་ཚོས་དབུས་ཀྱི་དང་འདྲ་བར་འོང་བ་ཡིན། སྦོགས་བྱ་བ་དེ་ཡང་ཆུའི་ལོ་མ་ས་ལ་མར་བསྟན་པའི་ངོས་དེ་དམར་པོར་འོང་བ་དེ་ཡིན། ལོ་མ་ཡར་བསྟན་པ་ལ་ཆུ་དང་འདྲ། ལོ་མ་རྒྱབ་དམར་དུ་ལོང་བ་ཡང་ཡོད་ཟེར། དེ་ལ་དང་པོ་རུང་བ་བྱེད་པའི་དུས། ལོ་མ་དང་སྔོ་བུའི་ནུས་པ་ཐམས་ཅད་རྩ་བ་ལ་མར་ཐིམ་པ། སྟོན་ཟླ་ཐ་ཆུང་ས་ཅུང་ཟད་མ་འཁྱགས་པའི་དུས་དེར་རུང་བ་ལེགས་པར་བྱས་ནས། དེའི་ཤུན་པ་ནག་པོ་ལེགས་པར་བཞར། ཕྱིར་མི་བཀབ་བར་ལྡུམ་ཆོད་དུ་ཁྲིམས་བུར་བྱས་ལ་བསྐམ། དེའི་སྦོགས་དེ་སྦོགས་ཚོས་བྱེད་ན། ཐུག་སྐྱུར་བྱ། ནས་བཟང་བ་ཡོས་སེར་བ་ཙམ་དུ་བྱས་པ་ཁྲག་ཁྲོམ་དུ་བཏགས་ལ།

དེ་ཚ་བར་བསྐོལ་བའི་ནང་དུ་ཕབས་ངན་ཡང་རུང་སྟེ་ཉིས་འགྱུར་དུ་མ་ཚིག་ཙམ་དུ་དྲོད་མཐོ་བར་བྱས་ལ། གོས་ལོག་མང་པོས་བཏུམས། ཞག་གསུམ་ཙམ་དུ་བཞག་པས། སྐྱུར་ཤིན་ཏུ་སྐྱུར་བར་འོང་བ་དེ་ལེགས་པར་བཙགས་བཅུད་ནས་བཙགས་པའི་ཁུ་བ་དང་སྦོགས་ལེགས་པར་བརྡུངས་པའམ། ཤིན་ཏུ་ཞིབ་པར་རང་ཐགས་པ་བཏགས་པའི་ཕྱེ་མ་སྐྱུར་དང་ལྷན་དུ་སྦྱར་ནས་སྐྱ་བས་ནན་ཏན་ཤིན་ཏུ་ཆེ་བར་བསྐྲུགས་ལ། སྦོག་མ་དེ། གཟོད་མེ་ཆེ་བར་གཏང་ལ་བསྐོལ། དེ་ལ་མེ་ཏོག་སེར་ཆིལ་གྱིས་བྱུང་བ་ཅུང་ཟད་མ་ཁོལ་བའི་ནང་དུ། རས་སམ་སྣམ་བུའམ་འཚོད་རྒྱུ་གང་ཡིན་དེ་བཅུག་ནས་འོག་ཏུ་མེ་ཆེར་བཏང༌། རྒྱུན་ཆད་མེད་པར་དཀྲུགས། ཕྱར་བཙོ། དེ་ནས་ལག་པས་བཙིར་ལ་ཚོས་ལེགས་པར་འཇེན་ཞིང་ཚོས་པའི་དུས་སུ་བེར་ཀ་དྲི་མ་མེད་པ་གཉིས་ལ་དཀྲིས་ཤིང་ཡར་ཐེན། བེར་ཀ་དྲི་མ་མེད་པ་གཉིས་ཀྱིས་ཚོས་ཀྱི་ཁུ་བ་ཐེམས་སུ་བཅུག་ནས་མར་ཐེན་པས། ཚོས་ཁུ་གྲོན་དུ་མི་འགྲོ། དེ་ཡང་ཚོས་ཁུ་དང་པོ་དེའི་ནང་དུ། གཅེས་སེ་བསོད་ནམས་ཅན་གྱི་གོས་འཚེད་པ་ཡིན། དེའི་འོག་མ་དེའི་ནང་དུ་ཆུ་བསྣན་ནས་བར་པའི་འཚེད་པ་ཡིན། དེའི་རྟིང་ལ་ལན་གཉིས་བཙིར་བའི་ཚོས་ཤལ་ཐ་མའི་ནང་དུ། སྣམ་ཐུང་དང༌། གོས་དྲི་མ་དང༌། རྣམ་པར་མ་དག་པ་ཁ་བསྒྱུར་བ་ཙམ་བྱེད་པ་གསུམ་ལགས་སོ། །དུས་ཚོད་ཉི་མ་ཤིན་ཏུ་ཚ་བ་ལ། འཚོད་རྒྱུའི་སྣམ་གོས་ཤིན་ཏུ་ཚ་བར་བྱས་པ་ཚོས་ཁུའི་ནང་དུ་བཅུག་པས། ཚོས་འཛིན་ཞིང་ཁ་གསལ་བ་ལགས། དེ་ནས་ཉི་མ་ལ་ཡུན་རིང་པོ་བསྐམ། སྣམ་བུ་ཕྱི་ནང་ངོ་ཤེས་པར་བྱས་ལ་ཉི་མ་ལ་ཅུང་ཟད་བཞག་ནས། མ་སྐམས་པའི་རློན་པ་བསྡུས་ནས་ཐག་པའམ་རྡང་དྲི་མ་མེད་པ་ལ་བཀལ་ནས་གྲིབ་སྐྱབས་སུ་བྱས་པས་མདོག་ཤིན་ཏུ་གསལ་བར་འོང་བ་ལགས་པས་སྦོགས་ཚོས་དང༌། ཆུའི་ཚོས་དབུས་གཙང་ན་ཇི་ལྟར་བྱེད་པ་འདི་རྣམས་ཡུལ་དེར་དར་ཅི་ཐུབ་གཟིགས་པར་ཞུ། དེ་ལ་དང་པོ་ཁྱེད་རང་གི་ན་བཟའ་མཛད། དེ་ནས་ཐམས་ཅད་ཀྱི་ན་བཟའ་བྱས་ན་ཡུལ་ཁམས་ཐམས་ཅད་ཀྱི་གོས་སེར་པོ་རྩོལ་སྒྲུབ་མེད་པར་གྱུར་ནས།

རབ་ཏུ་བྱུང་བ་ཐམས་ཅད་ལ་ཕན་པ་ལགས་པས། ཁྱེད་ཀྱིས་འདི་དར་ཅི་ཐུབ་བལྟ་བར་ཞུ། ཐུག་སྐྱུར་འདི་ལ་ཕྱེ་མང་དུ་དགོས་པར་འདུག ལས་དཀའ་བ་འོང་བ་ལ་སླ་བར་འོང་བའི་ཐབས་དང་པོའི་ཐུག་སྐྱུར་གྱི་རྩིགས་མ་ལེགས་པར་བཅུད་ནས་བཞག་པ་དེ་དང༌། ཐུག་སྐྱུར་རང་གི་རུ་མ་ཕོར་གང་ཡས་ཆད་དང༌། ཐུག་སྐྱུར་གྱི་ཉག་ཉོག་ལྷག་ལྷོག་ཐམས་ཅད་གཟེ་མའམ། ཕུ་རུའམ། རྫའི་སྣོད་ལེགས་པའི་ནང་དུ་ལོག་དང་ཕྱོགས་ཐམས་ཅད་ཕུབ་མ་ཞིབ་མ་ལ་སོགས་པས་ཤིན་ཏུ་དྲོ་བར་བྱས་པའི་ནང་དུ་གཞུག དེའི་ནང་དུ་ཆུ་ཚན་ཁོལ་མ་བླུགས་ལ་དེའི་ནང་དུ་ཕྱེ་བཏབ་ཅིང་ཕབས་ངན་ཡང་རུང་སྟེ། ཅི་མང་དུ་བཏབ་ནས་ཡང་ཆུ་ཚན་བླུགས་ཏེ་དཀྲུགས་ནས་ཁ་ལེགས་པར་བཅད་ཅིང་བཏུམས་ནས་ཞག་མང་དུ་བཞག་པས་ཁས་མི་ཚུགས་པ་ཙམ་སྐྱུར་པོར་འོང༌། དེའི་དངས་མ་དང་སྦོགས་པ་སྲེས་ནས་བསྐོལ་བ་སྔ་མ་དང་འདྲ། ཡང་ཕྱི་མའི་སྙིགས་མའི་ནང་དུ་སྔར་ཇི་ལྟར་བསྟན་པ་དང་འདྲ་བར་རྒྱུན་ཆད་མེད་པར་བྱས་ན། ཚོས་རྒྱུན་ཆད་མེད་པའི་ཁུ་བ་འོང་བ་ལགས་པར་གདའ་བས་དེ་ལྟར་ཡང་མཛད་པར་ཞུ། ཞག་མང་པོར་བཞག་ན་ཡང་ཇེ་སྐྱུར་དུ་འགྲོ་བ་མ་གཏོགས་པ་ཉེས་པ་མ་མཆིས་པ་ལགས་པར་གདའ། སྦོགས་སྐྱ་ཐལ་དུ་མི་འགྲོ་བར་ནོན་ཅུང་ཟད་ཆེ་བར་འདོད་ན། བཙོད་ཅུང་ཟད་གཏོང་བར་འདུག ཞ་ཕྱལ་ཐབས་འདི། ཡུལ་དབུས་ཀྱི་འདི་འགོ་ཁྱིམ་དང་ཐ་མ་འཛོམ་པ་བསྟན་པ་རིན་པོ་ཆེའི་བཀའ་རྟགས་སུ་འདུག་པས། འདིའི་བྱ་ཐབས་དང་བཟོ་ཡང་རྗེས་སུ་འབྲངས་ནས་མཛད་པར་ཞུ་དང་འདིས་ཀྱང་བསྟན་པ་དང་དགེ་འདུན་ལ་ཕན་ཏུ་རེ་བ་ཡིན། དར་ཆེར་འོང་དུ་རེ་བ་ཡིན། དགེ་བའི་རྩ་བ་འདིས་རྫོགས་པའི་བྱང་ཆུབ་ཐོབ་པར་གྱུར་ཅིག བཅོམ་ལྡན་འདས་ཀྱིས། ལྷ་དང་མི་རྣམས་ལ་མདོ་སྡེ་དང་མ་སྡེ་དང་མ་མོ་བཞག་གོ །ཀླུ་རྣམས་ཡིན་ཏེ། སངས་རྒྱས་བཅོམ་ལྡན་འདས་རྣམས་ནི་བསྟན་པའི་ཡན་ལག་གང་ཞིག་ཡོངས་སུ་ཉམས་པ་དེའི་བསྔགས་པ་ལྷག་པར་བརྗོད་པར་མཛད་པ་ཡིན་པས། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་བསྩལ་པ།

དགེ་སློང་དག་ངའི་འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་དེ། ལྔ་གང་ཞེ་ན། འཁོར་བཞི་མདུན་དུ་བདར་བ་ཡིན། གདམས་ོ་མང་པོ་ལ་བདེ་བར་བཞུགས་པ་ཡིན་ནོ། །མིག་ནི་གཟུགས་ལ་ཆགས་པ་ཡིས། །ལུས་དང་ངག་དང་སེམས་བསྒྲིབས་ནས། །བསམ་གཏན་བཞི་དང་བྲལ་བ་རྣམས། །འཁོར་བར་ཤིན་ཏུ་བསྟེན་པ་འགྱུར། །རྫུན་གྱི་ཚིག་ནི་གསུངས་པ་ན། །ལྷ་རྣམས་དེ་ནས་དོང་བ་དང༌། །ཞལ་ཡང་མནམ་d

དྲི་ང་བ་ པར་གྱུར་ནས་སུ། །མཐོ་རིས་ལས་ཀྱང་ཉམས་པར་འགྱུར། །གང་ཞིག་ཆོས་བཞིན་འདྲི་བ་ལ། །ཆོས་མ་ཡིན་པ་སྟོན་བྱེད་ན། །ཆུ་ན་རྒྱུ་བའི་ཉ་བཞིན་དུ། །དེ་ནི་ལྕེ་མ་མཆིས་པར་འགྱུར། །གང་ཞིག་ཆོས་བཞིན་འདྲི་བ་ལ། །ཆོས་མ་ཡིན་པ་སྟོན་བྱེད་ན། །དེར་ནི་སྐྱེས་པ་མིན་སྐྱེ་ཞིང༌། །དེར་ནི་སྐྱེས་པར་སྐྱེ་མི་འགྱུར། །གང་ཞིག་ཆོས་བཞིན་འདྲི་བ་ལ། །ཆོས་མ་ཡིན་པ་སྟོན་བྱེད་ན། །ལྷས་ནི་དུས་སུ་ཆར་མི་འབེབས། །དེར་ནི་དུས་མ་ཡིན་པར་འབབ། །གང་ཞིག་ཆོས་བཞིན་འདྲི་བ་ལ། །ཆོས་མ་ཡིན་པ་སྟོན་བྱེད་ན། །སྦྲུལ་བཞིན་དུ་ནི་སྐྱེ་བོ་དེ་ཡི། །ལྕེ་གཉིས་དག་ནི་འབྱུང་བར་འགྱུར། །བྱང་ཆུབ་སེམས་དཔའ་རྣམས་ཀྱི་བསླབ་པ་ནི། གཞན་གྱི་སེམས་བསྲུང་བ་དང་བཅས་པ་ཡིན་ལ། ཉན་ཐོས་བསྲུང་བ་མེད་པ་དང༌། དུག་ཆ་བསྲུང་བ་བཅོས་སུ་ཡོད་པ་དང༌། བཅོས་སུ་མེད་པ་དང༌། བསྐལ་པ་གངྒཱཆུབ་སེམས་དཔས་ནི་སྲིད་པ་གཅིག་གིས་ཉོན་མོངས་པ་ཐམས་ཅད་ཟད་པར་མི་བྱ་སྟེ། བྱང་ཆུབ་སེམས་དཔའ་དགེ་བའི་རྩ་བ་ཡོངས་སུ་སྨིན་པ་རྣམས་ཀྱི་ཉོན་མོངས་པ་དག་ནི་རིམ་གྱིས་ཟད་པར་འགྱུར་བའི་ཕྱིར་ཞེས་གསུངས་པས། བསླབ་པ་རིང་དུ་རྗེས་སུ་ཞུགས་པ་ཡིན་ལ། ཉན་ཐོས་ཀྱི་ཐེག་པ་རྣམས་བསླབ་པ་ནི་མཐར་ཆགས་ཡིན་ནོ་ཞེས་གསུངས་སོ། །འདོད་ཆགས་ལ་སོགས་ཉོན་མོངས་ལྡན་པ་ཡི། །སེམས་ནི་འཁོར་བ་ཡིན་པར་ཀུན་ཏུ་བརྗོད། །ཉོན་མོངས་རྣམ་གྲོལ་ཤེས་དང་ཟླ་འདྲ་བའི། །སྲིད་པ་རྒྱ་མཚོའི་མཐར་སོང་ཡོངས་སུ་སྒྲུབ། །གཟུགས་ནི་འབྱུང་བ་ཆེན་པོ་བཞི་དང་ལྡན། །དེ་ནི་བདག་མིན་བདག་ཀྱང་གཟུགས་མ་ཡིན། །གཟུགས་ལ་བདག་མེད་བདག་ལ་གཟུགས་མེད་དེ། །གཟུགས་ནི་སྟོན་པའི་ཕུང་པོ་བཞིར་ཡང་རིགས་པར་བགྱི། །གང་ཞིག་སྐྱེས་བུ་དག་ཅིང་ཉོན་མོངས་མེད། །རབ་ཏུ་སྡང་མེད་མི་ལ་ཁྲོ་བྱེད་པའི། །བྱིས་པ་དེ་ལ་སྡིག་པ་ཕྱིར་འགྲོ་སྟེ། །རྫིང་རྣམས་ཕྱོགས་སུ་རྡུལ་རྣམས་གཏོར་བ་བཞིན། །གང་ཞིག་ཉེས་མེད་ཆད་པས་གཅོད། །སྡང་བ་མིན་ལ་རབ་སྡང་བ། །གནས་གཞན་གང་ཡང་རུང་བ་བཅུ། །མྱུར་དུ་ཐོབ་པར་ཁོ་ནར་འགྱུར།།

།། ༣༤༣༽༄། །ལམ་གྱི་རྣམ་གཞག་བསྟན་པ་བསྟན་བཅོས་གླང་ཆེན་རོལ་པ། ཨོཾ་སྭསྟི། ན་མོ་ར*་གུ་རུ། རྫོགས་པའི་སངས་རྒྱས་ཐོབ་པར་བྱེད་པ་ལ། དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་དགོས། དགེ་བའི་བཤེས་གཉེན་དེས་བསྟན་པར་བྱ་བའི་ཆོས་དཔག་ཏུ་མེད་པ་ཞིག་གསུངས་ཀྱང༌། ཐབས་དང་ཤེས་རབ་རྣམ་པ་གཉིས་སུ་འདུས་ཏེ། དེ་ཡང་བླ་མ་རིན་པོ་ཆེའི་ཞལ་སྔ་ནས། ཐབས་དང་ཤེས་རབ་རྐང་གཉིས་གཤོག་པ་བརྐྱང༌། །གར་འདོད་སར་ཕྱིན་བདེ་བའི་གནས་ཐོབ་འགྱུར། །ཞེས་གསུངས་སོ། །དེ་ལ་ཀུན་རྫོབ་ཀྱི་བདེན་པ་ལུས་ངག་ཡིད་གསུམ། ཤེས་རབ་དོན་དམ་པའི་བདེན་པ་དེའི་རང་བཞིན་སྟོང་པ་ཉིད། དེ་གཉིས་དབྱེར་མེད་ཟུང་དུ་འཇུག་པ་དང་པོ་རྟོགས་པ་རྒྱུ། བར་དུ་གོམས་པ་ལམ། མཐའ་མ་མཐར་ཐུག་པ་འབྲས་བུའོ། །དེ་ཡང་དང་པོ་ཉམས་སུ་ལེན་པའི་དབང་དུ་བྱས་ན། དངོས་པོ་མཚན་མ་ལ་མངོན་པར་ཞེན་པ་རྣམས་ཀྱི་དབང་དུ་བྱ་སྟེ། སྟོང་པ་ཉིད་ཀྱི་དོན་འབའ་ཞིག་བསྟན་པས། དངོས་པོ་ལ་མངོན་པར་ཞེན་པ་དང་བྲལ། སྟོང་པ་ཉིད་ལ་མངོན་པར་ཞེན་པའི་གང་ཟག་ལ་ཐབས་ཀྱི་དགེ་བའི་རྩ་བས་བོགས་འདོན་ཏེ། སྟོང་པ་ཉིད་དགའ་འདོད་ཆགས་བློ། །ཞེས་པ་དང༌། གང་ལ་ཞེན་པ་ཡོད་ན་དེ་ཡང་ཐོངས། །ཞེས་པས་སོ། །དེ་ལ་ཉམས་སུ་ལེན་པའི་དབང་དུ་བྱས་ན། ཡུལ་དང་བསམ་པ་དངོས་པོ་གསུམ་གྱིས་ཉམས་སུ་ལེན་ཏེ། དེ་ལ་ཡུལ་ནི་རྣམ་པ་གཉིས་ཏེ། དམན་པའི་ཡུལ་སྙིང་རྗེ་བ་མ་ནམ་མཁའི་མཐའ་དང་མཉམ་པའི་སེམས་ཅན་སྡུག་བསྔལ་གྱི་རྒྱ་མཚོར་བྱིང་བ་རྣམས་དམིགས་པའི་ཡུལ་དུ་བྱས་ནས། བཀའ་དྲིན་དྲན་པའི་ཚུལ་གྱིལ་བརྟེན་ནས་བསམ་པ་ལ་གོ་ཆ་བགོ་བ་ནི། མ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བྱང་ཆུབ་རིན་པོ་ཆེ་ལ་འགོད་པའི་གོ་ཆ་དང༌། སངས་རྒྱས་ཀྱི་རིགས་སྒྲུབ་པར་བྱེད་པ་རང་ཉིད་སངས་རྒྱས་ཐོབ་པར་བྱེད་པའི་གོ་ཆ་དང༌། རང་གཞན་ཐམས་ཅད་སངས་རྒྱས་ཐོབ་པར་བྱེད་པའི་རྒྱུ་ངེས་པ། ཆོས་དཀོན་མཆོག་ལ་ལེགས་པར་གནས་པའི་གོ་ཆ་དང༌།

རང་ཉིད་གང་ལས་སྐྱེས་པའི་རིགས་ཀྱི་རྒྱུད་དེ་འཛིན་པར་བྱེད་པ། བརྒྱུད་པའི་བླ་མ་རྣམས་ཀྱི་སྐུ་གསུང་ཐུགས་ཀྱི་རྣམ་པར་ཐར་པའི་རྗེས་སུ་འབྲང་ཞིང་དགོངས་པ་སྒྲུབ་པའི་གོ་ཆ་དང༌། རྩ་བའི་བླ་མ་བདག་རང་གི་རྒྱུད་མ་སྨིན་པ་སྨིན་པར་མཛད་ཅིང༌། རྫོགས་པའི་བྱང་ཆུབ་རིན་པོ་ཆེ་ལ་འགོད་པར་མཛད་པའི་འཁོར་བའི་རྒྱ་མཚོ་མ་སྟོང་གི་བར་དུ་མི་འབྲལ་ཞིང༌། སྐྱོབ་པར་མཛད་པའི་མགོན་ཆེན་པོ་དེའི་རྣམ་པར་ཐར་པའི་རྗེས་སུ་འབྲང་ཞིང་དགོངས་པ་སྒྲུབ་པར་བྱེད་པའི་གོ་ཆས། རང་གི་ལུས་ངག་ཡིད་གསུམ་དག་པར་བཀོལ་བར་བྱ་སྟེ། ལུས་ཀྱི་བྱ་བ་བསམ་གྱིས་མི་ཁྱབ་པ་གོང་མའི་རྗེས་སུ་འབྲང་བ་ནི་ལུས་དགེ་བའོ། །ངག་གི་བྱ་བ་བསམ་གྱིས་མི་ཁྱབ་པ་གོང་མའི་རྗེས་སུ་འབྲང་བ་ནི་ངག་དགེ་བའོ། །བསམ་པར་བྱ་བ་བསམ་གྱིས་མི་ཁྱབ་པ་གོང་མའི་རྗེས་སུ་འཇུག་པ་ནི་ཡིད་དགེ་བའོ། །དེ་ལྟར་ཐབས་དེ་དག་གི་རྣམ་པར་བཤད་པའི་ཚིགས་སུ་བཅད་པ། ཐུབ་པའི་དབང་པོ་སྐུ་གསུམ་བདག་ཉིད་ཅན། །དེ་རྗེས་ཞུགས་པ་འཕགས་པའི་དགེ་འདུན་སྟེ། །སྟོང་ཉིད་སྙིང་རྗེ་ལས་བྱུང་དམ་པ་ཡི། །དཀོན་མཆོག་ཡོན་ཏན་དཔག་མེད་རྒྱ་མཚོ་དང༌། །རིགས་སུ་གྱུར་པ་བརྒྱུད་པའི་བླ་མ་སྟེ། །སྨིན་པར་མཛད་པ་མགོན་པོ་བདག་གི་ཡབ། །ཅེས་པས། བླ་མ་རིན་པོ་ཆེའི་ཞལ་སྔ་ནས། །སྒོམ་སྤྲོས་བཅས་ཀྱིས་བྱང་ཆུབ་འདོད་པ་ནི། །ཤར་དུ་འགྲོ་བར་འདོད་པ་ལ། །ནུབ་ཏུ་ཕྱིན་པ་དག་དང་མཚུངས། །ཞེས་པ་ནི། དབང་པོ་རབ་ཀྱི་རྟེན་གྱི་གང་ཟག་བསགས་པ་རབ་ཏུ་གྱུར་པས་བླ་མ་མཚན་ཉིད་དང་ལྡན་པ་ལས་དབང་བཞི་མཚན་ཉིད་དང་ལྡན་པ་ཐོབ་སྟེ། ལྷན་ཅིག་སྐྱེས་པའི་ཡེ་ཤེས་སྤྲོས་པའི་མཐའ་ཐམས་ཅད་དང་བྲལ་བའི་སྟོང་པ་ཉིད་དེ་བསྒོམས་པས། སྟོང་ཉིད་དེའི་རང་གི་ངང་དུ་གཟུང་འཛིན་གྱི་རྣམ་པར་རྟོག་པ་ཡང་དག་པ་མ་ཡིན་པར་གོ་བས་ཉོན་མོངས་པ་མགོ་མནན། བསམ་པའི་ཤེས་རབ་ཀྱིས་དགོངས་པ་མཐར་ཕྱིན།

བསྒོམ་པའི་ཤེས་རབ་ཀྱིས་ཉོན་མོངས་པ་རྩ་ནས་འདོན་པའི་དབང་དུ་བྱས་ནས་སྒོམ་འབྱུང་ངོ༌། །ཆོས་ཉིད་ལྷན་ཅིག་སྐྱེས་པའི་ཡེ་ཤེས་དེས། གཟུང་འཛིན་གྱི་རྣམ་པར་རྟོག་པས། འཁོར་བར་སྐྱེ་བར་བྱེད་པའི་རྒྱུ། ཉོན་མོངས་པ་སྤངས་པས་ལྷག་པ་ཚུལ་ཁྲིམས་ཀྱི་བསླབ་པ་མཐར་ཕྱིན། གཟུང་བ་དང་འཛིན་པ། འཁོར་བ་དང་མྱང་ངན་ལས་འདས་པ། རང་དང་གཞན། ཇི་སྙེད་གཉིས་སུ་འདུག་པ་ཐམས་ཅད། རང་གི་བསམ་པ་མ་གཏོགས་པ་གཞན་མེད་པར་རྟོགས་པས། ལྷག་པ་སེམས་ཀྱི་བསླབ་པ་ཁོང་ཏུ་ཆུད། སེམས་དེ་ཉིད་གདོད་མ་ནས་སྐྱེ་འགག་དང་བྲལ་བར་རྟོགས་པས་ཤེས་རབ་ཀྱི་བསླབ་པ་ཉམས་སུ་མྱོང༌། ཆོས་ཉིད་བདེན་པའི་རྟེན་འབྲེལ་གྱིས་ཚོགས་པ་མ་ཚང་པ་མེད་པ་ཁོང་དུ་ཆུད་པ། ཡང་དག་པའི་དོན་དང་གཉིས་སུ་མེད་པར་སྦྱོར་བས་སྦྱོར་བའི་ལམ། ཆོས་ཐམས་ཅད་སྐྱེ་འགག་སྤྲོས་པའི་མཐའ་དང་བྲལ་བར་མཐོང་བས་མཐོང་བའི་ལམ། མཐོང་ལམ་དེའི་རྒྱུན་གོམས་པར་བྱེད་པས་བསྒོམ་པའི་ལམ། གོམས་པའི་སྟོབས་ཀྱིས་གོང་ནས་གོང་དུ་འཕར་ཞིང༌། སྐྱོན་ལས་དང་ཉོན་མོངས་པ་དང༌། ཤེས་བྱའི་སྒྲིབ་པ་ཐམས་ཅད་ཀྱང་གོམས་པའི་ཤུགས་དེ་ཉིད་ཀྱིས་སྤོང༌། སྤངས་པའི་ཡོན་ཏན་གཟུང་འཛིན་འཇིག་པ་ལ་རྟེན་པའི་ཁམས་བརྒྱ་ལ་སོགས་པ་དཔག་ཏུ་མེད་པ་གཡོ་ཞིང༌། འཇིག་རྟེན་གྱི་ཁམས་བརྒྱ་སྟོངས་པར་བྱེད་པ་དང༌། ཁམས་གསུམ་གྱི་སེམས་ཅན་ཐམས་ཅད་སྐྱེ་འགག་མེད་པ་སེམས་ཉིད་ཀྱི་གཤིས་སུ་བདག་ཉིད་གཅིག་པུའི་འོད་ཟེར་གྱིས་སྨིན་པར་མཛད་པ་དང༌། སྐྱེ་བ་མེད་པའི་འོད་ཟེར་དེ་ཉིད་ལ་འདོད་ཆགས་ཅན་རྣམས་ཀྱིས་ལྷག་པ་ཚུལ་ཁྲིམས་ཀྱི་བསླབ་པ་རིན་པོ་ཆེ་ཞེས་ཁོང་དུ་ཆུད་ནས། འདོད་ཆགས་སྤང་པའི་ཕྱིར་ཚུལ་ཁྲིམས་ལ་ནན་ཏན་བྱེད་པ་དང༌། ཞེ་སྡང་ཅན་རྣམས་ཀྱིས་ལྷག་པ་སེམས་ཀྱི་བསླབ་པ་ཞེས་ཁོང་དུ་ཆུད་ནས། མདོ་སྡེའི་སྡེ་སྣོད་ལ་ནན་ཏན་ཏུ་བྱེད་པ་དང༌། ག་པའི་སེམས་ཅན་གྱི་དོན་བྱེད་ཅིང༌། ཅི་བདེ་དང་ཅི་སྐྱིད་དང༌།

འཁོར་བ་དང་མྱ་ངན་ལས་འདས་པའི་ཡོན་ཏན་དཔག་ཏུ་མེད་པ་སྨིན་པར་བྱེད་པ་དང༌། གཉིས་སུ་མེད་པའི་དོན་ཁོང་དུ་ཆུད་པས་ཡུལ་སྣ་ཚོགས་མཐོང་བར་གྱུར་བ་དབྱེར་མེད་པའི་དོན་ཕྱིན་ཅི་མ་ལོག་པ་སྟོན་པར་བྱེད་པ་བླ་མ་ལྷུན་གྱིས་གྲུབ་པའི་སངས་རྒྱས་དཔག་ཏུ་མེ་དག་ཆོས་ཉིད་དོན་དམ་པ་ལས་བྱུང་ཞིང༌། ཆོས་ཉིད་དོན་དམ་པའི་བདེན་པ་གོམས་པའི་སྟོབས་ཀྱིས། གོང་ནས་གོང་དུ་འཕོ་བ་ལ། ས་ནས་སར་འཕར་ཞིང་སའི་ཡོན་ཏན་དང་ལྡན་པ་ཞེས་བྱ་སྟེ། དེ་ལྟར་སྐྱོན་ཐམས་ཅད་སྤངས་པ་དང༌། ཡོན་ཏན་ཐམས་ཅད་རྫོགས་པའི་ངོ་བོ་ཆོས་ཀྱི་སྐུ་མཐར་ཕྱིན་པ་ནི་མཐར་ཕྱིན་པའི་ལམ་ཞེས་བྱ་སྟེ། མདོར་ན་སྐྱེ་བ་མེད་པའི་དོན་ལ་འཁོར་བ་དང་མྱ་ངན་ལས་འདས་པའི་ཡོན་ཏན་མཐའ་དག་འབྱུང་བ་ཁོ་ནའོ། །ཤེས་རབ་དོན་དམ་པ་དེའི་རྣམ་པར་བཤད་པ་མདོར་བསྡུས་ནས་ཚིགས་སུ་བཅད་པ། བླ་མ་ལས་བྱུང་མཁས་པའི་སྟོང་པ་ཉིད། །རྒྱལ་བའི་ཡུམ་གྱུར་སྨྲ་བསམ་བརྗོད་འདས་འདི། །འཁོར་འདས་ཀུན་གྱི་བདེ་སྐྱིད་འབྱུང་གནས་ཏེ། །ཉོན་མོངས་གཉེན་པོར་གྱུར་པ་བསྟན་པའི་ཆོས། །ཉོན་མོངས་གཉེན་པོར་གྱུར་པ་རྟོགས་པའི་ཆོས། །རྟོགས་པའི་མཐུན་རྐྱེན་བསྒྲུབ་པ་ཚོགས་ཀྱི་ལམ། །རྟོགས་པ་ཉིད་དུ་སྦྱོར་བ་སྦྱོར་བའི་ལམ། །བདེན་པ་མཐོང་བ་མཐོང་བའི་ལམ་ཡིན་ཏེ། །བདེན་པའི་དོན་ལ་གོམས་པ་བསྒོམ་པའི་ལམ། །ཡོན་ཏན་དཔག་ཏུ་མེད་པ་སྐྱེ་མེད་གོམས་ལས་བྱུང༌། །སྐྱོན་དག་ཡོན་ཏན་རྫོགས་པའི་ངོ་བོ་ཉིད། །སྤང་བྱ་གཉེན་པོ་རྣམ་དག་ཆོས་སྐུ་ནི། །དབྱེར་མེད་སྤྲོས་དང་བྲལ་བའི་ངོ་བོ་ཉིད་དུ་གནས། །དབྱེར་མེད་ཟུང་དུ་འཇུག་པ་ནི། །ཤེས་རབ་སྟོང་པ་ཉིད་ཀྱང་ཐབས། །ལུས་དང་ངག་ཡིད་རྣམ་པ་གསུམ་ལ་གནས། །ལུས་ངག་ཡིད་ཀྱི་རང་བཞིན་ཡང༌། །སྟོང་པ་ཉིད་དུ་ལྷུན་གྱིས་གྲུབ། །དབྱེར་མེད་པའི་དོན་མ་མཐོང་བར་ཐབས་དང་ཤེས་རབ་ཕྱོགས་ལ་ཞེན་ཡང༌། བླ་མ་རིན་པོ་ཆེའི་ཞལ་སྔ་ནས། ཐབས་ཀྱི་དགེ་བའི་རྩ་བ་ཤེས་རབ་ཀྱིས་བོགས་འདོན།

ཤེས་རབ་ཀྱི་དགེ་བའི་རྩ་བ་ཐབས་ཀྱིས་བོགས་འདོན་དགོས་གསུངས་པ་དང༌། གནས་ལུགས་དབྱེར་མེད་པར་གནས་པ་བློ་ཕྱོགས་རེར་ཕྱིན་ཅི་ལོག་ཏུ་བསྒྲུབས་པས། འཁོར་འདས་གཉིས་ཀྱི་ཡོན་ཏན་གྱི་འབྱུང་གནས་ཟུང་དུ་འཇུག་པའི་རང་བཞིན་ལ་གནས་པར་བྱའོ། །དེ་ལ་ཟུང་དུ་འཇུག་པ་ནི། ཐབས་དངོས་པོ་དང་མཚན་མ་ལ་ཤེས་རབ་སྟོང་པ་ཉིད་ཀྱིས་རྒྱས་འདེབས་པ་དངོས་པོ་ཡོད་པར་བལྟ་བ་དང༌། སྟོང་པ་ཉིད་མེད་པར་བལྟ་བ་དང༌། བལྟ་མཁན་གྱི་ཤེས་པ་ལ་རྟོག་པ་མ་ཆུད་པས་རྨོངས་པ་རྣམས་ཀྱི་ཟུང་འཇུག་དང༌། མཁས་པ་རྣམས་ཀྱིས་རིགས་པའི་རྗེས་སུ་འབྲངས་ནས་གཉིས་བསྡུས་ཀྱི་ཆོས་ཐམས་ཅད་སྣང་ཙམ་མི་འགག་པ། ཀུན་རྫོབ་ཀྱི་བདེན་པ་ཐབས་ཀྱི་རང་བཞིན་དེ་རང་བཞིན་སྟོང་པ་ཉིད་དུ་གནས། རིགས་པའི་ཤེས་རབ་ཀྱིས་ཁོང་དུ་ཆུད་པས་ཤེས་རབ་ཀྱི་ངོ་བོ། དེ་གཉིས་དབྱེར་མེད་པ་མཁས་པ་རྣམས་ཀྱི་ཟུང་འཇུག སྒོམ་ཆེན་རྣམས་ཀྱི་ཟུང་འཇུག་ནི་བླ་མ་དམ་པ་གཅིག་གི་གདམས་ངག་ལ་བརྟེན་ནས་བསྐྱེད་རྫོགས་རྣམ་པ་གཉིས་ལ་སོགས་པ་ཉམས་སུ་བླངས་པས་ལུས་ལ་བདེ་བ་སྐྱེ་སྟེ། དེ་སྟོང་པ་དང་ཟུང་དུ་འཇུག་པས་བདེ་སྟོང་ཟུང་འཇུག་དང༌། ཡུལ་སྣང་སྟོང་ཟུང་འཇུག་དང༌། ཤེས་པ་རིག་སྟོང་ཟུང་འཇུག་ལ་སོགས་པར་ཚིག་ཡུལ་དུ་མ་གྱུར་པ། རང་ཉིད་ཉམས་སུ་མྱོང་བ་དབང་དང་བྱིན་རླབས་ཀྱིས་ཉམས་སུ་མྱོང་བ་དེ་རྣལ་འབྱོར་པ་རྣམས་ཀྱི་ཟུང་འཇུག་གོ །བླ་མ་རིན་པོ་ཆེ་ནི་ཟུང་འཇུག་རྣམ་པ་གཉིས་སུ་བཞེད་དེ། དེ་ལ་དང་པོ་འཁོར་བ་དང་མྱ་ངན་ལས་འདས་པ་ཐམས་ཅད་རང་གི་སེམས་གདོད་ནས་སྐྱེ་བ་མེད་པར་རྟོགས་པ་གཞིར་བཞག་ནས། རྟོགས་པའི་དོན་ངམ་ངམ་ཤུགས་ཀྱིས་གོམས་པའི་སྟོབས་ཀྱིས་བག་ཆགས་ཀྱི་ས་བོན་དག་པའི་ཤུགས་ཀྱིས་མྱོང་བ་རང་རིག་པ་བློའི་ཡུལ་དུ་གྱུར་པ། མ་ལུས་ཤིང་ལུས་པ་མེད་པ་ཐམས་ཅད་དང་དབྱེར་མེད་པར་གྱུར་པ་སློབ་པའི་ཟུང་འཇུག་དང༌། མཐོ་རིས་བྱུང་ཚོར་བག་ཆགས་ཀྱི་ས་བོན་མཐའ་དག་གཉིས་སུ་མེད་པའི་ཤུགས་ཀྱིས་སྤངས་ནས།

སེམས་རང་བཞིན་གྱིས་རྣམ་པར་དག་པ་ཕྱག་རྒྱ་ཆེན་པོ་ལྷུན་གྱིས་གྲུབ་པ་འབའ་ཞིག་ཏུ་གྱུར་པ་ནི་མི་སློབ་པའི་ཟུང་འཇུག་གོ །བློ་གྲོས་ཕྱིན་ཅི་ལོག་ཏུ་གྱུར་པའི་སྐྱེས་བུ་འགའ་ཞིག་གིས། ཡོད་མཐའ་མེད་མཐའ་དམིགས་པའི་ཡུལ་དུ་བྱས་པའི་ཟུང་འཇུག་དང༌། །ཀུན་རྫོབ་སྣ་ཚོགས་རིགས་པས་སྟོང་པར་བརྟགས་པའི་ཟུང་འཇུག་དང༌། །བདེན་པ་མ་མཐོང་འཇིག་རྟེན་ཞི་གནས་ཟུང་འཇུག་རྣམས། །ཤིན་ཏུ་ངོ་མཚར་འཇིག་རྟེན་ཟུང་འཇུག་སྟེ། །མཁས་པ་རྣམས་ཀྱིས་འདི་ལ་ཡིད་བརྟན་བྱར་མི་རུང༌། །ཟུང་འཇུག་འགའ་ཞིག་གཉིས་མེད་བློ་ལས་འདས། །སེམས་ཉིད་རང་བྱུང་འོད་གསལ་མི་གཡོ་བས། །འཁོར་བའི་བག་ཆགས་སྣ་ཚོགས་རབ་བཅོམ་ནས། །དུས་གསུམ་རྒྱལ་བ་རྣམས་ཀྱི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོར་བསྒྱུར་བ་མཛེས། །སེམས་ཉིད་འོད་གསལ་ཆོས་སྐུ་བདེ་ཆེན་གྱིས། །བདུད་བཞི་འཁོར་བའི་སྡུག་བསྔལ་བཅོམ་མཛད་ཅིང༌། །རང་བཞིན་རྣམ་པར་དག་པའི་ཡོན་ཏན་རབ་རྒྱས་པ། །རྩོལ་སྒྲུབ་མེད་པར་ལྷུན་གྱིས་གྲུབ་པའི་དབང་ཕྱུག་ནི། །མི་སློབ་ཟུང་འཇུག་རྣམ་དག་མཐར་ཕྱིན་སྐུ། །མཉམ་མེད་བླ་མ་དམ་པའི་ཟུང་འཇུག་དེ་དག་གིས། །མཁའ་དང་མཉམ་པའི་འགྲོ་བ་མ་ལུས་ཀྱིས། །རྣམ་དག་ཟུང་འཇུག་བདེ་བ་ཆེན་པོའི་གནས་ཐོབ་ཤོག །བསྟན་བཅོས་གླང་ཆེན་རོལ་པ་ཞེས་བྱ་བ་རྫོགས་སོ།། །། ༣༤༤༽ ༄། །རྙེད་དཀའི་དལ་རྟེན་དང་དེ་ཆོས་དང་འཕྲད་པ་ཤིན་ཏུ་དཀའ་བ་གེ་གོད་ཀླུར་གདམས་པ།། ཨོཾ་སྭསྟི། དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པའི་བླ་མ་དམ་པ་རྣམས་དང༌། ཡི་དམ་གྱི་ལྷ་དང་ཇོ་བོ་ལྷ་བླ་ན་མེད་པའི་དཀོན་མཆོག་རིན་པོ་ཆེ་རྣམ་པ་གསུམ་དང༌། ཆོས་སྐྱོང་བའི་སྲུང་མ་ཆེན་པོ་རྣམས་ཀྱིས། ཡུལ་རིས་དང་རྒྱལ་ཁམས་ཐམས་ཅད་དུ། བཀྲ་ཤིས་པ་དང་བདེ་ལེགས་པའི་དཔལ་ཕུན་སུམ་ཚོགས་པས་རྒྱས་པར་གྱ་གྲོས་ཤིན་ཏུ་ཕྲ་བའི་ཕྲ་བ་ཞིག་སད་པ་ལས། དེའི་རྗེས་སུ་མཐུན་པའི་གྲོགས་དང་བཤེས་སུ་གྱུར་པས།

དུས་དང་རྣམ་པ་ཐམས་ཅད་དུ་འབྲལ་དུ་མ་བཏུབ་པས། ཕན་པ་དང་བདེ་བ་ཇེ་ཆེར་སྒྲུབས་ཤིང་གྲུབ་པ་ལས་མིའི་ལུས་ཐོབ་པ། གཉའ་ཤིང་བུ་གར་རུས་སྦལ་གྱི་མགྲིན་པ་ཆུད་པ་ལྟར་ཤིན་ཏུ་དཀའ་བར་གྱུར་པ་ཡིན་ལ། དེ་བས་ཀྱང་ཆེས་ཁྱད་པར་དུ་འཕགས་ཤིང་དཀའ་བ་ནི། ཆོས་བྱེད་པའི་རིགས་སུ་སྐྱེ་བ་ཤིན་ཏུ་རྙེད་པར་དཀའ་བ་ཡིན་པ་ལས། ཁྱེད་ཡང་དག་པར་རྫོགས་པའི་སངས་རྒྱས་ཀྱི་བསྟན་པ་རིན་པོ་ཆེའི་བདག་པོ། སྟོང་འཁོར་ལོས་བསྒྱུར་བའི་རྒྱལ་པོ་ཆེན་པོ་ལྟ་བུ། འགྲོ་བ་ཐམས་ཅད་ཀྱི་སྐྱབས་དང་གནས་དང་དཔུང་གཉེན་དུ་གྱུར་པ། བླ་ན་མེད་པའི་དཀོན་མཆོག་རིན་པོ་ཆེ་རྣམ་པ་གསུམ་གྱི་གདུང་རྒྱུད་མི་གཅོད་པ། དུས་གསུམ་གྱི་རྒྱལ་བ་ཐམས་ཅད་ཀྱི་བསྟན་པ་རིན་པོ་ཆེ་དར་ཞིང་རྒྱས་པར་མཛད་པ། དེའི་མཐུ་ཆེན་པོ་མངའ་ཞིང་བསྟན་པའི་མངའ་བདག ཡོངས་ཀྱི་དགེ་བའི་བཤེས་གཉེན་ཆེན་པོ་ཉི་མ་དང༌། ཟླ་བ་ལྟ་བུར་གྱུར་པའི་བདག་པོ། རང་ཉིད་ཀྱི་ཡབ་བཅོམ་ལྡན་འདས་རྗེ་བཙུན་གསང་བའི་བདག་པོ་ཕྱག་ན་རྡོ་རྗེ་ལྟ་བུའི་སྲས་སུ་འཁྲུངས་ཤིང་ཡབ་བདག་ཉིད་ཆེན་པོ་དེའི་སྲས་སུ་གྱུར་པ། བཀའ་ཚུལ་བཞིན་དུ་བསྒྲུབ་པར་མཛད་པའི་ཡོན་བདག་གེ་གོད་ཀླུ་ལ་གདམས་པ། ཡོན་བདག་ཉིད་ཀྱི་ཡབ་གོང་དུ་ཇི་ལྟར་སྨོས་པའི་བདག་ཉིད་ཆེན་པོ་དེ་ལྟ་བུ་ཡིན་པས། ཡབ་བདག་ཉིད་ཆེན་པོ་དེའི་བཀའ་ནི། ལྷ་དང་བཅས་པའི་འཇིག་རྟེན་ཐམས་ཅད་ཀྱིས་གཅོད་པར་ནུས་པའམ། ཡོངས་ཀྱི་དགེ་བའི་བཤེས་གཉེན་ཆེན་པོ་རྣམས་དང༌། བསྟན་པ་རིན་པོ་ཆེའི་སྒོར་ཞུགས་པ་རྣམས་ཀྱིས་ཀྱང༌། བཀའ་གཅོག་པར་བྱ་བ་མ་ཡིན་ན། ཡབ་བདག་ཉིད་ཆེན་པོ་དེ་ལྟ་བུའི་སྲས་ཉིད་ཀྱིས་ནི་གསུང་བཞིན་དུ་ཤིན་ཏུ་ཡང་བསྒྲུབ་པར་རིགས་པས། ཡབ་ཆོས་ཀྱི་རྒྱལ་པོ་དེའི་དགེ་བའི་རྩ་བ་གསོན་ནམ་འདས་ཀྱང་རུང་སྟེ། ལོག་པར་ལྟ་བ་རྣམས་ཀྱི་མིང་ཤིད་ཅེས་གྲགས་པ་དེ་ལ། ཁྱེད་ཀྱིས་དགེ་བའི་རྩ་བ་འབའ་ཞིག་ཏུ་མཛད་ཅིང༌། སྟ་ཡུ་ལ་ཁྲག་མ་དམར་བ་བཞེད་པར་གདའ་བས།

ཡབ་ཀྱི་ཐུགས་ཀྱི་དགོངས་པ། སངས་རྒྱས་བཅོམ་ལྡན་འདས་ཀྱི་གསུང་ཕན་པ་བདེ་བ་ཐམས་ཅད་ཀྱི་གཞི། ཚེ་འདི་དང་ཕྱི་མ་དུས་དང་རྣམ་པ་ཐམས་ཅད་ཀྱི་བཀྲ་ཤིས་དང་བདེ་ལེགས་ཕུན་སུམ་ཚོགས་པ་འབྱུང་བའི་གནས། ཆོས་རིན་པོ་ཆེ་འབའ་ཞིག་ཏུ་མཛད་པར་ཞུ་འཚལ། ཨུ་དུམ་ཝ་རའི་མེ་ཏོག་ལྟར། །མི་ལུས་ཐོབ་པ་ཤིན་ཏུ་དཀའ། །དལ་དང་འབྱོར་བ་རྙེད་དཀའ་ཞིང༌། །མི་རྟག་འཇིགས་སུ་རུང་བ་ཡི། །སྲིན་པོ་སྙིང་རྗེ་མེད་པ་ཡིས། །རྣམ་པར་གཙེ་བར་འགྱུར་བའི་ཕྱིར། །བུ་གཅིག་སྐྱེས་བུ་ཆེན་པོ་ཡིས། །ཡབ་ཀྱིས་ཇི་ལྟར་གསུངས་པ་བཞིན། །ཁྱེད་ཀྱིས་ཐུགས་ལ་བཞག་ནས་ཀྱང༌། །ལྷ་དང་བཅས་པའི་འཇིག་རྟེན་འདིར། །ཇི་ལྟར་ཟླ་བ་ཉ་བ་བཞིན། །ཀུན་གྱི་སྙིང་དུ་སྡུག་པ་དང༌། །མཛེས་ཤིང་གསལ་བར་གྱུར་པ་དང༌། །ཉི་མའི་དཀྱིལ་འཁོར་ལྟ་བུར་མཛོད། །རྗེ་འགྲོ་བའི་མགོན་པོ་ཆོས་ཀྱི་རྒྱལ་པོ་བླ་མ་རིན་པོ་ཆེས། །རང་གི་སྲས་དང་འདྲ་བ་ཡོན་བདག་གེ་གོད་ཀླུ་ལ་ལེགས་པར་གདམས་པའི་ཡི་གེ་རྫོགས་སོ། །ཡིག་རྟེན་སྲུངས་དར་དར་ཡུག་ཁ་ཐེའུ་མ་ཉམས་པ་དམར་པོ་ཡུག་གཅིག་འབུལ་ཞིང་མཆིས།། །།

 ༣༤༥༽ ༄། །དགེ་བའི་སེམས་ཀྱང་སྐད་ཅིག་མི་དགེ་བའི་སེམས་ཀྱང་སྐད་ཅིག་ཅེས་པ།། ེ་བ་དགེ་བར་འགྱུར་བ་གནས་མེད་པས། བྱང་ཆུབ་སེམས་དཔའི་ཐེག་པ་ལ་མི་དགེ་བ་རྣམ་པ་བདུན་གནང་ཞེས་གྲགས་པ་ནི། དེ་ཉིད་བྱང་ཆུབ་སེམས་དཔའི་སྡེ་སྣོད་དུ་ལེགས་པར་གསུངས་པའི་གནད། སྲོག་གཅོད་པ་ནི་ཞིང་དང་བསམ་པ་དང་དངོས་པོ་རྣམ་པ་གསུམ་གྱིས་བདེ་བར་འགྲོ་བ་འཕོ་བའི་གནད། ཞིང་བྱང་ཆུབ་སེམས་དཔའ་དགའ་བྱེད་ལིན་པའི་དོན་ཉམས་སུ་མྱོང་བར་བྱས་ནས་མི་མཐོང་སྨྲས་པ་དྲང་སྲོང་ཆེན་པོ་མེ་དང༌། རྒྱལ་པོ་སྡེ་མ་ཕམ་པ། བདེན་པའི་བྱིན་གྱིས་བརླབས་ཀྱི་ལུས་སྔ་མ་ཁོ་ན་བཞིན་དུ་གྱུར་པ་དང༌། མ་བྱིན་པ་བླངས་པས་ཕན་པ་དང་བདེ་བ་རྒྱ་ཆེན་པོར་འགྱུར་བ། སྤྲང་པོས་ཁུར་བ་ཕྲོགས་ནས་རང་སངས་རྒྱས་ལ་ཕུལ་བས་ཤཱཀྱའི་རྒྱལ་པོ་བཟང་ལྡན་ལྟ་བུར་གྱུར་པ་རྣམས་ལ་ནི། གཞི་དང༌། བསམ་པ་དང༌། སྦྱོར་བ་དང༌། མཐར་ཐུག་ཐམས་ཅད་དུ་ཉེས་པ་མེད་པ་ཙམ་དུ་བཞེད་ཀྱང༌། ཡོན་ཏན་གྱི་ཚོགས་དཔག་ཏུ་མེད་པ་འབྱུང་བས་ཐམས་ཅད་མཁས་པ་དང་ཤེས་རབ་ཟབ་མོའི་རྗེས་སུ་འབྲང་སྟེ། དེ་ལྟར་ཡང༌། ལྷ་མོ་དཔལ་ཕྲེང་གིས་ཞུས་པའི་མདོ་ལས། དགེ་བའི་སེམས་ཀྱང་སྐད་ཅིག །མི་དགེ་བའི་སེམས་ཀྱང་སྐད་ཅིག །ཅེས་པ་དང༌། བྲམ་ཟེའི་ཁྱེའུ་ཁྱི་དཀར་པོའི་རྐྱེན་གྱིས་སངས་རྒྱས་བཅོམ་ལྡན་འདས་ལ་དད་པ་དང༌། །མ་དད་པའི་གནས་སྐབས་སྐད་ཅིག་མ་གཞིར་བཞག་པ་ལས། ལས་རྒྱུ་དང་འབྲས་བུ་མཐའ་དག་ཐམས་ཅད་དེ་ཉིད་དུ་བསྟན་པ་ལས་རྣམ་པར་འབྱེད་པར་གསུངས་པས། འདི་ཐུན་མོང་མ་ཡིན་པའི་གདམས་ངག་འབྲི་གུང་པའི་མ་ལགས་ཏེ། སྟོན་པའི་གསུང་ཉིད་ཀྱིས་ངེས་སོ། །དེ་ལྟར་མ་གྱུར་ན་ས་དང་ལམ་ལ་གནས་པའི་བྱང་ཆུབ་སེམས་དཔའ་སྒྲིབ་པ་རྣམ་པ་གསུམ་སྤོང་བ་ཡང་མི་འཐད། སངས་རྒྱས་བཅོམ་ལྡན་འདས་ཀྱིས་ཉོན་མོངས་པའི་བདུད་བཅོམ་ནས་སངས་རྒྱས་པ་ཡང་མི་འཐད་དེ། སྟོན་པའི་གསུང་གི་རྗེས་སུ་འབྲང་བར་བྱའོ།། །།

༣༤༦༽ ༄། །བྱང་ཆུབ་སེམས་གཉིས་འདྲེས་པ་ཞེས་སྤང་པ་རྡོ་རྗེ་རྒྱལ་མཚན་ལ་གདམས་པ།། ཨོཾ་སྭསྟི། བླ་མ་རིན་པོ་ཆེས། ངའི་བུའི་དམ་པ། སློབ་མའི་ཡང་རབ། རྣལ་འབྱོར་གྱི་དབང་ཕྱུག་རི་ཁྲོད་པ་རྡོ་རྗེ་རྒྱལ་མཚན་ལ་གདམས་པ། ཁྱེད་ང་ལ་བསྟེན་ཡུན་རིང་ཞིང་མཉེས་པ་ཐམས་ཅད་ཀྱིས་མཉེས་པར་བྱས་པས། ཇི་ལྟར་ཞུས་པའི་གདམས་ངག་འདི་རྣམས་གོང་དུ་ནས་ཀྱང་ཉམས་སུ་མྱོང་བ་དང༌། མངོན་པར་རྟོགས་པ་དང་བཅས་ནས་ཁྱེད་རོ་ཉིད། །རྡོ་རྗེ་འཛིན་པ་ཉིད་ཀྱི་སྐུ། །བླ་མ་དམ་པའི་སྐུ་གསུང་ཐུགས། །བྱང་ཆུབ་སེམས་གཉིས་འདྲེས་པ་ཡིན། །འདི་ལས་གཞན་ན་བླ་མ་མེད། །འགྲོ་འོང་མེད་པའི་དེ་ཉིད་ལ། །སུ་ཞིག་སུ་ཡི་དྲུང་དུ་འོང༌། །རྣལ་འབྱོར་དབང་ཕྱུག་གང་དགའ་ཉིད། །ཨ་མ་ཨ་ཛི་ང་རེ་འཇིགས། །དུས་གསུམ་རྒྱལ་བའི་གཞུང་ལམ་མཆོག །བྱང་ཆུབ་སེམས་གཉིས་དབྱེར་མེད་པ། །དོན་དུ་མ་ཤེས་ཁ་ལྟ་ཅན། །སྙིང་རེ་རྗེ་ཡི་སྙིང་རྗེའི་ཡུལ། །སྙིང་རེ་རྗེ་བ་དེ་རྣམས་ཀུན། །ཨེ་མ་ཇི་ལྟར་གྱུར་ཞིག་གུ། །བྱང་སེམས་དབྱེར་མེད་ལས་བྱུང་བ། །ཞིང་དང་བསམ་པ་དངོས་པོ་གསུམ། །ཤིན་ཏུ་རྣམ་པར་དག་པ་ཀུན། །ཡི་གེ་དག་དང་མཐུན་པར་ཡང༌། །ཐམས་ཅད་སོ་སོ་ཕྱག་ཏུ་ཐེངས། །དབུ་ཞུ་རིལ་བ་མཎྜལ་གསུམ། །བསྐུར་ནས་མཆིས་པས་ཡིག་རྟེན་ལགས། །དགེ་བས་བྱང་ཆུབ་མཆོག་ཐོབ་ཤོག །སྤང་པ་རྡོ་རྗེ་རྒྱལ་མཚན་ལ་གདམས་པ།། །། ༣༤༧༽ ༄། །བུ་ལྷུན་གྱིས་གྲུབ་པའི་རང་སེམས་བསྒོམ་ཞེས་པ་བླ་མ་ལྷོ་པ་ཆར་འབེབས་ལ་གདམས་པ།། ཨོཾ་སྭསྟི། ཆོས་ཀུན་གདོད་ནས་རྣམ་དག་ནམ་མཁའ་ལ། །ཀུན་ཏུ་བཟང་པོ་ཉི་མ་རབ་གསལ་བས། །མི་ཤེས་མུན་པའི་རང་སེམས་སྣང་མཛད་པ། །མགོན་པོ་ཕག་མོ་གྲུ་པའི་ཞབས་པད་འདུད། །ཆོས་ཀྱི་རྗེ་འགྲོ་བའི་མགོན་པོ་དཔལ་ལྡན་རིན་པོ་ཆེ་དེའི་ཞལ་སྔ་ནས། འཁོར་བ་དང་མྱང་ངན་ལས་འདས་པས་བསྡུས་པའི་ཆོས་ཐམས་ཅད་རང་གི་སེམས་ཡིན་གསུང༌། དེའི་དོན་ཅུང་ཞིག་སྙན་དུ་གསོལ་ན།

སངས་རྒྱས་ཐམས་ཅད་ཀྱིས་སྣང་བ་ཐམས་ཅད་ཆོས་ཀྱི་སྐུ་སྤྲོས་པ་ཐམས་ཅད་དང་བྲལ་ཞིང་གདོད་ནས་ཞི་བར་ཐུགས་སུ་ཆུད། བྱང་ཆུབ་སེམས་དཔའ་རྣམས་ཀྱིས་ཆོས་ཐམས་ཅད་ཉེ་བར་ཞི་ཡང༌། རང་གཞན་གྱི་དོན་བྱང་ཆུབ་ཀྱི་སེམས་རིན་པོ་ཆེས། ཐམས་ཅད་ཀུན་ཏུ་བཟང་པོ་རྣམ་པར་རོལ་པའི་སྤྲིན་ཕུང་དུ་ཐུགས་སུ་ཆུད་ཅིང་རོལ་པར་མཛད། ཉན་ཐོས་དང་རང་སངས་རྒྱས་ཐམས་ཅད་རང་གི་སེམས་ཕྱིན་ཅི་ལོག་ཏུ་འཁྲུལ་པས་ཉེ་བར་ཞི་བའི་དབྱིངས་སུ་འཇུག་པ་དང༌། སེམས་ཅན་དམྱལ་བ་རྣམས་ནི་མཐོང་ཚད་ཐམས་ཅད་ལ་ཞེ་སྡང་གི་སེམས་ཚིག་པ་ཟ་བའི་མེ་ཆེན་པོ་བསམ་པའི་རང་གཟུགས་དེ་ཉིད་ཀྱིས་སྲེགས་པ་དང༌། སྡུག་བསྔལས་སྐུར་མཐོང་བ་དང༌། །འབྲིང་གིས་རང་སེམས་ཡི་དམ་ལྷ། །ཐམས་ཅད་རང་གི་ཨ་མར་མཐོང༌། །མཐོང་ལུགས་གསུམ་པོ་མ་གཏོགས་པ། །ཇི་ལྟར་ནམ་མཁའི་པVོ་ལ། །རྨི་ལམ་བུང་བས་འཇིབ་པ་དང༌། །རང་སྣང་འཁྲུལ་པའི་སྐྲ་ཤད་ཀྱིས། །གཅད་པར་དཀའ་བའི་ཞགས་པ་འདིས། །སངས་རྒྱས་ཡོན་ཏན་རང་སེམས་འདི། །འཆིང་ཞིང་གཅོད་པར་མི་བྱེད་ན། །རྣམ་གྲོལ་ས་ལ་གནས་པར་དཀའ། །ཇི་ལྟར་སྦྲང་བུའི་ཆུ་ངན་གྱིས། །ས་སྟེང་བངས་པར་མི་འགྱུར་ལྟར། །ཉོན་མོངས་དག་ལས་འབྱུང་བ་ཡི། །ཆོས་བརྒྱད་བསྙེན་བཀུར་ཕྲ་མོས་ཀྱང༌། །རང་གཞན་སྨིན་པར་མི་འགྱུར་པས། །བུ་ལྷུན་གྱིས་གྲུབ་པའི་རང་སེམས་བསྒོམ། །གཉིས་མེད་ངང་ལ་བཞུགས་པར་ཞུ། །སེམས་བསྐྱེད་བསྔོ་བ་ནན་ཏན་མཛོད། །རྫོགས་སོ། །བླ་མ་ལྷོ་པ་ཆར་འབེབས་ལ་གནང་བའོ།། །། ༣༤༨༽ ༄། །རྒྱུད་ཚོད་དང་མཐུན་པའི་ཆོས་བཤད་དགོས་པར་སྒོ་གླད་མ་ལ་གདམས་པ།། ཞི་བ་རང་བཞིན་དབྱིངས་ལས་མི་གཡོ་མཉམ་པ་ཉིད། །བརྩེ་བའི་བདག་ཉིད་ཞེ་འདོད་འཛིན་བྲལ་བ། །ཆོས་དང་ཆོས་ཉིད་དབྱེར་མེད་ཟུང་དུ་འཇུག །དཔལ་ལྡན་ཕག་མོ་གྲུ་པ་ཡབ་སྲས་རྣམས་ཀྱི་ཞབས་ལ་འདུད། །དཔལ་ཆེན་དེ་ལ་མི་ཆོས་ལྷ་ཆོས་གཉིས་མེད་དེ། །ཁ་སྙིང་ཐ་དད་གཡོ་སྒྱུ་སྣ་ཚོགས་ཀྱིས། །རང་གཞན་མགོ་སྐོར་མི་མཛད་འགྲོ་མགོན་རིན་པོ་ཆེ། །སྐྱབས་ཆེན་དམ་པ་ཁྱོད་དང་མི་འབྲལ་ཤོག

།བརྩེ་སེམས་དང་མ་བྲལ། རྒྱབ་གཏམ་མ་བྱེད། རྒྱུད་ཚོད་དང་མཐུན་པའི་ཆོས་ཤོད། མིའི་སེང་གེ་ཅོད་པན་ཅན། སེང་གེ་ཡང་ཐོག་འཁྲུགས་ལ་འབར། དེ་འདྲ་བ་ཡི་སྐུ་ཁམས་དེ། འདི་འདྲ་གཅིག་གི་སིང་པོར་ཐལ། སྒོ་གླད་མ་ལའོ།། །། ༣༤༩༽ ༄། །གདན་ས་ཕག་མོ་གྲུར་གདན་སའི་ཁུར་མི་ཐེག་པར་ཞུ་བའི་ཕྲིན་སྐུར།། d ཞུ་ཚིག་ ཡ་ཟུང་ཞུ་ལགས་ན། །སྐྱོན་མེད་ཡོན་ཏན་རབ་རྫོགས་པའི། །གདན་ས་དཔལ་གྱི་ཕག་མོ་གྲུ། །སྤྲུལ་སྐུ་རྩོད་པ་མེད་གྱུར་པ། །དཔལ་ལྡན་ཕག་མོ་གྲུ་པ་ཡི། །ཐུགས་ཀྱི་དགོངས་པ་རྫོགས་པའི་གནས། །རབ་འབྱམས་འཇིག་རྟེན་ཁམས་རྣམས་སུ། །ཤིན་ཏུ་དཀོན་ཞིང་རྙེད་དཀའ་བ། །རང་བྱུང་རྟེན་གྱིས་ཡོངས་སུ་གང༌། །ལྕང་ལོ་ཅན་གྱི་ཕོ་བྲང་ལྟར། །བྱིན་རླབས་རྒྱ་ཆེན་འབྱུང་བའི་གནས། །ཨུ་རྒྱན་གྲོང་ཁྱེར་ཆེན་པོ་ལྟར། །དཔའ་བོ་མཁའ་འགྲོས་ཡོངས་སུ་གང༌། །བྱང་ཆུབ་ཆེན་པོའི་ཤིང་དྲུང་ལྟར། །སྐྱེས་ཆེན་ཡབ་སྲས་གོང་མ་རྣམས། །འོད་གསལ་ཐུགས་སུ་ཆུད་པའི་གནས། །དཔའ་བོ་མེ་ཏོག་ཟླ་མཛེས་ཀྱིས། །ནགས་ཚལ་ཀུན་ཏུ་བཟང་པོ་ལྟར། །ངོ་མཚར་རྨད་དུ་བྱུང་གྱུར་ཅིང༌། །སྐྱོན་མེད་ཡོན་ཏན་རབ་རྫོགས་པར། །འཇིག་རྟེན་མགོན་པོའི་རྒྱལ་ཚབ་ཏུ། །དབང་བསྐུར་མངའ་གསོལ་མཛད་ནས་ཀྱང༌། །རང་གཞན་གཉིས་ཀྱི་དོན་བསྒྲུབ་པ། །མཁན་སློབ་གཉིས་ཀྱིས་དབུ་མཛད་པའི། །ཕྱོགས་བཅུའི་དགེ་འདུན་ཐམས་ཅད་ཀྱིས། །ཤིན་ཏུ་ཐུགས་ལ་བཏགས་མོད་ཀྱི། །ཞབས་ཏོག་བྱ་བའི་ནུས་པ་མེད། །ཁྱེད་ལ་གཅེས་ཀ་ཚོལ་བ་མིན། །བློ་ཐག་སྙིང་ནས་ཆོད་པ་ཡིན། །ཀུ་རེ་ཀྱལ་ཀ་མི་གསུང་ཞུ། །དཔལ་ལྡན་འཇིག་རྟེན་གསུམ་གྱི་མགོན། །སྐྱོབ་པ་ཕག་མོ་གྲུ་པ་ལ། །བུ་ཆེན་གསུམ་གྱིས་དབུ་མཛད་པའི། །མཁས་བཙུན་སེང་གེ་མཆོག་འདྲ་ཞིང༌། །ལྷ་དང་བཅས་པའི་འཇིག་རྟེན་གྱི། །གཙུག་གི་ནོར་བུ་རིན་པོ་ཆེ། །མཉམ་པ་མེད་པས་ས་སྟེང་གང༌། །རྨོངས་པ་ཐ་ཤལ་བདག་འདྲ་ལ། །གདན་སར་སྡོད་པའི་གཉེར་ཁ་མེད། །མཁན་སློབ་གཉིས་ཀྱིས་དབུ་མཛད་པའི། །དམ་པ་གོང་མ་ཁྱེད་རྣམས་ཀྱིས། །ཀུ་རེ་ཀྱལ་ཀ་མི་གསུང་ཞུ། །ཆོས་རྒྱལ་མཉམ་མེད་རིན་པོ་ཆེས། །དུས་དང་རྣམ་པ་ཐམས་ཅད་དུ། །གཉེར་མེད་ཁོ་རེ་ཆུང་བ་ཡི། །ལྡོམ་བུ་དམན་པ་བདག་ཉིད་ལ། །སེམས་སྒོམ་བཀའ་བསྩལ་གསུངས་པ་ལས། །གདན་སར་སྡོད་ཅིག་མ་གསུངས་པས། །སྐྱབས་གནས་བླ་མ་དམ་པ་ཡི། །བཀའ་དང་འགལ་བར་མ་ཕོད་པས། །གདན་སར་སྡོད་པའི་རྔོ་མ་ཐོག

།མཁན་སློབ་གཉིས་ཀྱིས་དབུ་མཛད་པའི། །སྐྱེས་ཆེན་གོང་མ་ཁྱེད་རྣམས་ཀྱིས། །ཀུ་རེ་ཀྱལ་ཁ་མི་གསུང་ཞུ། །ལྷག་བསམ་རྣམ་པར་དག་པ་ཡིས། །རང་གཞན་བརྗེ་བར་མ་ནུས་ཤིང༌། །འདུ་འཛི་གཡེང་བས་དུབ་པ་ཡིས། །རྨོངས་པ་ཡོན་ཏན་ཆུང་བ་དང༌། །ཆོས་རྒྱལ་གདན་ས་འཛིན་པ་ནི། །ཐ་ཆུང་བུ་ལ་མ་བབས་པས། །ཆེན་པོ་བབས་ལ་མཁས་པ་རྣམས། །ནམ་ཡང་ཐུགས་སུ་ཆུད་ལགས་ཀྱང༌། །ཀུ་རེ་ཀྱལ་ཀ་གསུངས་པ་ལ། །གོང་ནས་ཡི་མུག་མཆི་མ་ཤོར། །གོང་མ་རྣམས་ཀྱི་བཀའ་བསྩལ་དེ། །རིན་ཆེན་གསེར་བས་ལྕི་ལགས་ཀྱང༌། །ཉམས་ཆུང་བདག་གིས་མ་ཁྱག་པས། །མཁན་སློབ་གཉིས་ཀྱིས་དབུ་མཛད་པའི། །གོང་མ་རྣམས་ལ་བཟོད་པར་གསོལ། །རྫོགས་སོ།། །། ༣༥༠༽ ༄། །དམ་ཚིག་ལྡན་ཞིང་ཕྱག་རྒྱ་ཆེན་པོ་ལ་མ་ཡེངས་པར་བསྒོམ་པར་གཅེས་པ།། ་ལྷ་སྐུ་དང༌། །གྲགས་སྟོང་ཟུང་འཇུག་བཟླས་པ་རྣམས། །རྟག་ཏུ་མ་ཡེངས་འབད་འབུངས་ཐོན། །དོན་གྱིས་བླ་མའི་དགོངས་པ་བླང༌། །ཕྱག་རྒྱ་ཆེ་ལ་མ་ཡེངས་བྱ། །མ་ཡེངས་བསྒོམ་པ་ཤིན་ཏུ་གཅེས།། །། ན་མོ་ར*་གུ་རུ། ནམ་མཁའ་དང་མཉམ་པའི་སེམས་ཅན་ལ་མར་བསྒོམ་པ་ནི་ཐབས་ཡིན། དེ་ལ་བྱམས་པ་སྐྱེས་པ་ནི་བྱམས་པའོ། །མ་དེ་རྣམས་འགྲོ་བ་རིགས་དྲུག་གི་སྡུག་བསྔལ་བསམ་པས་སྙིང་རྗེ་བ་ནི་སྙིང་རྗེའོ། །སྙིང་རྗེ་བས་བདེ་བ་དང་ལྡན། སྡུག་བསྔལ་དང་བྲལ། བྱང་ཆུབ་ཐོབ་པར་འདོད་པ་ནི་སྨོན་པའོ། །དེ་དམ་བཅའ་དང་ཆོ་གས་བསྐྱེད་པ་ནི་སྨོན་པ་བྱང་ཆུབ་ཀྱི་སེམས་སོ། །དེའི་ཆེད་དུ་སངས་མ་རྒྱས་ཀྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ་བ་ནི་དགེ་བ་ཆོས་སྡུད་ཀྱི་ཚུལ་ཁྲིམས་སོ། །དེས་སེམས་ཅན་དོན་བྱེད་པས་ནི་སེམས་ཅན་དོན་བྱེད་ཀྱི་ཚུལ་ཁྲིམས་སོ། །སེམས་ཅན་དོན་དུ་ལུས་ངག་ཡིད་གསུམ་མི་དགེ་བར་སྡོམ་པ་ནི་སྡོམ་པའི་ཚུལ་ཁྲིམས་སོ། །བྱང་ཆུབ ༣༥༢༽ ༄། །གདན་ས་ཕག་མོ་གྲུ་ལ་ཚིགས་ལྷུགས་ཀྱི་སྒོ་ནས་བསྔགས་པ།། སེམས་ཉིད་སྤྲོས་པ་མཐའ་དག་དང་བྲལ་བ་རང་བཞིན་གྱིས་རྣམ་པར་དག་པའི་སྐུ།

ཡོན་ཏན་རིན་པོ་ཆེ་ཐམས་ཅད་ཀྱི་འབྱུང་གནས། འཁོར་བའི་རྒྱ་མཚོ་སྟོང་པར་མ་གྱུར་གྱི་བར་དུ་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་བདག་ཉིད། བླ་མ་རིན་པོ་ཆེས་འགྲོ་བ་ཐམས་ཅད་རྒྱལ་བར་གྱུར་ཅིག འགྲོ་བའི་མགོན་པོ་དེའི་གདན་ས་དཔལ་གྱི་ཕག་མོ་གྲུ་ཞེས་བྱ་བ། རྡོ་རྗེ་གདན་བྱང་ཆུབ་ཀྱི་ཤིང་དྲུང་ལྟར་སྤྲོས་པ་ཐམས་ཅད་དང་བྲལ་བའི་གནས། འོག་མིན་གྱི་ཕོ་བྲང་ལྟར་ཐེག་པ་ཆེན་པོའི་ཆོས་ཟབ་པ་དང་རྒྱ་ཆེ་བ་ཐམས་ཅད་ཀྱི་འབྱུང་གནས། ཨུ་རྒྱན་གྱི་གྲོང་ཁྱེར་ཆེན་པོ་ལྟར་དཔའ་བོ་དང་མཁའ་འགྲོ་དཔག་ཏུ་མེད་པས་གང་བ། ལྷོ་ཕྱོགས་དཔལ་གྱི་རི་ལྟར་གྲུབ་པ་ཐོབ་པའི་རྣལ་འབྱོར་གྱི་དབང་ཕྱུག་དཔག་ཏུ་མེད་པའི་བཞུགས་གནས། བྱང་ཆུབ་སེམས་དཔའ་མེ་ཏོག་ཟླ་མཛེས་ཀྱི་ནགས་ཚལ་ཀུན་ཏུ་བཟང་པོ་ལྟར། ཏིང་ངེ་འཛིན་གྱི་རྒྱལ་པོ་སྒོམ་པའི་མཐུན་རྐྱེན་ཐམས་ཅད་དང་ལྡན་པ། བྱ་སྐད་སྙན་པའི་ཚོགས་དང༌། ཤིང་དང༌། རྩ་དང༌། མེ་ཏོག་གི་རིགས་དཔག་ཏུ་མེད་པས་ཤིན་ཏུ་མཛེས་པ། ཤིང་ལྗོན་པ་ལོ་མ་དང་འབྲས་ལྡོམ་བུ་དགེ་སློང་རིན་ཆེན་དཔལ་གྱིས། བླ་མ་དམ་པ་ཉིད་ལས་བྱུང་བའི་མེ་ཏོག་ཕྲ་མོ་ཤིན་ཏུ་དད་པའི་ཤུགས་ཀྱིས། སྐྱོབ་མཛད་བླ་མ་དམ་པ་དང༌། དེའི་རྗེས་སུ་སློབ་པའི་དགེ་འདུན་བཞུགས་པ་ལ། །ཕྲ་བའི་མེ་ཏོག་ཕྲ་བར་གྱུར་ན་ཡང༌། །བཟོད་པའི་རང་བཞིན་རྣམས་ལ་བཟོད་པར་གསོལ། །དེ་ལས་བྱུང་བའི་དགེ་བ་དྲི་མེད་གང་བསགས་པས། །བླ་མ་རིན་ཆེན་མཆོག་དང་དེ་ཡི་སྲས་རྣམས་དང༌། །དུས་རྣམས་རྟག་ཏུ་ནམ་ཡང་མི་འབྲལ་ཞིང༌། །འགྲོ་རྣམས་བྱང་ཆུབ་མཆོག་ལ་འགོད་པར་ཤོག། །། ན་མོ་ར*་གུ་རུ། རྒྱུན་མི་འཆད་པའི་རྣམ་རྟོག་འདི། །ཡེ་ཤེས་ཡིན་པར་ད་གཟོད་ཤེས། །ལྟ་བ་ལོགས་ནས་བཙལ་མི་དགོས། །ཐ་མལ་ཤེས་པ་ཡེངས་མེད་འདི། །སྒོམ་པ་ཡིན་པར་ད་གཟོད་ཤེས། །ཉམས་མྱོང་གཞན་ནས་བཙལ་མི་དགོས། །འབྲལ་མ་མྱོང་གི་རང་སེམས་འདི། །སངས་རྒྱས་ཡིན་པར་ད་གཟོད་ཤེས། །འབྲས་བུ་གཞན་ནས་བཙལ་མི་དགོས།།

།། ༣༥༤༽ ༄། །རང་རྒྱུད་ཐ་རྒོད་དུལ་ན་རིན་ཆེན་མཆོག་ཏུ་འགྱུར་ཞེས་པ།། ་ཡིན་ན་རང་ཉིད་འཇིག་རྟེན་དུག་གི་སྡོང་པོར་བྱས་ནས་གཞན་གྱི་དུག་སེལ་བར་ནུས་སམ། ཁྱོད་ལ་མི་ན་རེ་ཕན་པར་འདུག་ཟེར་བ་དེ་ཅིས་ཕན་པར་འདུག་སོམས་དང༌། བརླག་རྒྱུ་ཆོས་བརྒྱད་པོ་དེ་མིན་ནམ། དེ་སྤོང་བར་བྱེད་ན་ཞ་ངོན་ཁྱོད་ཞག་འགའ་ཐབ་ཀ་ངོ་བསྲུང་དང༌། རྙེད་པས་རྙེད་པ་ཚོལ། ཡར་དང་ང་བཟང་མང་པོ་མ་བསྒྲུབ་པར། སྣ་ཚོགས་ཀྱིས། །རང་གཞན་གྱི་མགོ་སྐོར་མི་བྱེད་པ། །ཁྱོད་ཐུགས་རྗེ་ཆུང་ངམ་མི་ཆོས་གླེན། །ཀྭ་ཆོས་ལ་སེམས་པའི་དམ་པ་རྣམས། །ཐ་མལ་མི་གཙང་བུམ་པ་འདི། །འཇའ་ལུས་རིགས་ལྔའི་དཀྱིལ་འཁོར་དུ། །ལོག་གིས་བསྒྱུར་ནས་ཅི་ཙུག་མཆི། །ཉོན་མོངས་ལོག་པའི་སྨྲ་བརྗོད་འདི། །གསང་སྔགས་སུ་བསྒྱུར་ན་མི་དགའ་འམ། །གཟུང་འཛིན་ལོག་པའི་རྣམ་རྟོག་འདི། །འོད་གསལ་དུ་བགྱིས་ཀྱང་ངོ་མ་ཚ། །འཁོར་འདས་གཉིས་ཀྱི་བདེ་སྐྱིད་རྣམས། །སྟོང་ཉིད་སྙིང་རྗེ་མ་གཏོགས་པ། །གཞན་ནས་འབྱུང་བ་མི་སྲིད་ཅེས། །ཐུབ་དབང་བླ་མས་མི་གསུང་ངམ། །ཚུ་རོལ་མཐོང་བའི་རྨོངས་པ་རྣམས། །མ་རིག་མུན་པའི་རྒྱ་མཚོ་རུ། །ལས་ཉོན་ཆུ་སྲིན་ལྟོ་བ་ནས། །ཐར་པ་མེད་ཅིང་སྡུག་བསྔལ་བ། །སྙིང་རྗེའི་ནང་ན་སྙིང་རྗེ་སྟེ། །འདི་ལ་སྨོན་པ་སུ་ཞིག་སྐྱེ། །གཞན་ལམ་སྣ་འདྲེན་པའི་རྗེ་བཙུན་དམ་པ་ཁྱོད། །ཐུགས་ལ་མི་ཆོས་བག་ཆགས་ཡོད་པ་གཞན་རྐྱེན་གྱིས། །བསླང་བས་ཁྱོད་གཉིས་གཞན་གྱི་མར་ཁྲིད་དེད་དཔོན་བྱེད། །དེ་ཚེ་ཁྱོད་ཉིད་ལུས་ངག་ཡིད་གསུམ་ཇི་ལྟར་གཅེས། །གང་ཚེ་ཁྱོད་ནི་སྟོང་དང་སྙིང་རྗེ་ཟུང་འཇུག་པའི། །འོད་ཀྱིས་གནས་གསུམ་གསལ་བར་བྱེད་ཅིང་ཕན་པ་བསྐྱེད། །དུག་ནི་གནོད་པ་ཡིན་ནོ་ུན་ཅིག བླ་མ་དམ་པ་རྣམས་བདག་གི་ལུས་ཡོངས་སུ་བཞེས་སུ་གསོལ། བླ་མ་དམ་པ་རྣམས་བདག་ལ་རྟོགས་པ་མཆོག་ཏུ་གྱུར་པ་བསྐྱེད་དུ་གསོལ། བླ་མའི་མགོ་བརྡུང་མི་བྱ། འདྲེ་ཉལ་བའི་མིག་ཏུ་ཤིང་བུ་མ་བསུག

རང་ཐོག་ཏུ་ཁྱི་མི་རྦད། རང་བསོད་ནམས་བསགས་པ་དང༌། སྒོམ་ལ་འབད་ན་འདྲེ་ལ་ལུས་བྱིན་པས་ཆོག འདྲེ་རྣམ་རྟོག་ཡིན་པས་ལུས་བྱིན་ན་འདོད་མཁན་མེད། དད་ཅན་བརྩོན་འགྲུས་ལྡན་པས་དམ་ཆོས་ཉམས་ལེན་པ། ཟླ་བ་ཡར་ངོ་ལྟ་བུར་གོང་ནས་གོང་དུ་འཕེལ། དམ་པའི་བྱིན་རླབས་སྙིང་ལ་ཞུགས་ལ་བཞུགས་པར་གྱུར་པ་ན། རང་རྒྱུད་ཐ་རྒོད་དུལ་ན་རིན་ཆེན་མཆོག་ཏུ་འགྱུར།། །། ༣༥༥༽ ༄། །ཉམས་རྟོགས་འབར་བའི་ཐོལ་གླུ་སྒོམ་ཆེན་གྱི་བགྲོ་གླེང༌།། ར*་ན་མོ། བདག་མེད་བདག་ཏུ་འཛིན་པ་འདིས། །འགྲོ་དྲུག་འཁོར་བའི་རྒྱ་མཚོར་འཁྱམས། །སྟོང་པ་གཟུགས་སུ་བྱུང་བ་ཡིས། །བསམ་གྱིས་མི་ཁྱབ་སྡུག་བསྔལ་མྱོང༌། །ད་སྡུག་བསྔལ་དེ་ལས་ཐར་འདོད་ན། །བསྡམ་དུ་མེད་པའི་སྡོམ་པ་བླང༌། །བསྐྱེད་དུ་མེད་པའི་སེམས་བསྐྱེད་བྱ། །བསྒོམ་དུ་མེད་པའི་ཕྱག་རྒྱ་བསྒོམ། །བགྲོད་དུ་མེད་པའི་ས་ལམ་བགྲོད། །ཐོབ་རྒྱུ་མེད་པའི་སྐུ་གསུམ་ཐོབ། །བཅིངས་པ་མེད་པའི་སེམས་ཅན་རྣམས། །རང་གི་ངང་དུ་གྲོལ་བར་བྱ། །ཆད་དང་སྒྲུབ་པ་འཐད་ཚིག་གསུམ། །མེད་ཀྱང་ཀུ་རེ་བྱས་པ་ཡིན། །ལན་གྲངས་མང་བས་ཉམས་ཀྱང་དགའ། །དངོས་པོ་མེད་པས་ཡི་ཡང་མུག །བླ་མ་སློབ་མ་དམ་ཆོས་གསུམ། །མེད་ཀྱང་ཀུ་རེ་བྱས་པ་ཡིན། །གཞན་གྱིས་གླེངས་ན་ཉམས་ཀྱང་དགའ། །དངོས་སུ་མེད་པས་ཡི་ཡང་མུག །བདག་མེད་གཞན་མེད་ཡུལ་མེད་གསུམ། །མེད་ཀྱང་ཀུ་རེ་བྱས་པ་ཡིན། །ཀུན་གྱི་རྩོལ་བ་ཉམས་ཡང་དགའ། །བྱུང་བ་མེད་པས་ཡི་ཡང་མུག །ཆར་ལ་འཁང་ར་བཏང་བས་བབ་ལོ། །ཡང་མཁས་པར་གསོལ་བ་གཅིག་གིས། །སྒོམ་ཆེན་གཅིག་བགྲོ་གླེང་གིས་མ་ཐུབ་ནས། སྒོམ་ཆེན་ན་རེ། ཆོས་འདི་ལ་མཁས་པའི་བརྒྱུད་པ་ཡིན། །ཐམས་ཅད་མཁྱེན་པ་རྡོ་རྗེ་འཆང༌། །ཏིDི་ནཱ་རོ་པཎྜི་ཏ། །ཀུན་བཟང་སྒྲ་སྒྱུར་ལྷོ་བྲག་པ། །ཤེས་རབ་མཐར་ཕྱིན་རས་ཆེན་སྐུ། །བསྟན་འཛིན་ཟླ་འོད་གཞོན་ནུར་གྱུར། །དཔལ་ལྡན་ཕག་མོ་གྲུ་པ་སོགས། །ལུང་རིགས་མན་ངག་ཉམས་རྟོགས་རྣམས། །གོང་མ་རྣམས་ཀྱི་དགོངས་པ་ཡིན། །རྨོངས་པ་ཁྱོད་ལ་ཅི་ཆ་ཡོད། །འབའ་ཤང་ཁྱོད་རང་ཁ་རོག་སྡོད། །ཟེར་ལོ།།

།།

 ༣༥༦༽ ༄། །གདུལ་བྱའི་རིགས་ཅན་ཐ་དད་ལ་འདུལ་ཐབས་ཐ་དད་ཀྱིས་བསྟན་པར་གདམས་པ།། ཇི་ལྟར་གཏི་མུག་ལས་སྐྱེས་པ། །རྟ་དང་གླང་པོ་ལ་སོགས་པ། །རིགས་ཀྱི་བྱེ་བྲག་ཤེས་པ་ཡིས། །འདུལ་ཐབས་བྱེ་བྲག་སོ་སོར་བསྟན། །ལོག་དང་མ་ལོག་མ་ངེས་པའི། །གདུལ་བྱ་རིགས་ཅན་ཐ་དད་ལ། །འདུལ་བའི་བྱེ་བྲག་ཐ་དད་པ། །མཁས་པ་རྣམས་ཀྱི་བསྟེན་པར་བྱེད། །སྒོམ་ཆེན་ཕྱོགས་བཅུར་གཤེགས་པ་རྣམས། །ང་འབུ་གང་ལ་མཉེས་སྙམ་ན། །ཚུལ་ཁྲིམས་ཏིང་འཛིན་ཤེས་རབ་ལ། །སྒྲུབ་པ་ཚུལ་བཞིན་མཛད་གྱུར་ན། །ང་འབུ་ཤིན་ཏུ་མཉེས་པ་ལགས། །སྡོད་ཚིས་མི་བྱ་འགྲོ་ཚིས་བྱ། །རང་མགོ་མ་འཁོར་ཙམ་རེ་མཛོད། །བུ་གཅིག་ཕ་ལྟར་བརྩེ་བའི་བདག་ཉིད་ཅན། །ཕུན་སུམ་ཚོགས་པའི་རང་བཞིན་དགེ་འདུན་རྣམས། །ཡོན་ཏན་ཆེ་ཡང་མི་ངོམས་རྒྱ་མཚོ་བཞིན། །ཡོན་ཏན་མཆོག་བས་རྣམས་ཀུན། །མེ་ཡི་ནང་དུ་བསིལ་བ་ཚོལ། །བུ་སྙིང་གཏམ་ཚིག་གཅིག་འཆད་པ་དེ། །ཚེ་ལ་ལོང་མེད་ཀྱི་དུས་ཚོད་འདིར། །ལོག་སྲེད་ཚིག་གི་གདམས་ངག་ལ། །འདོད་པའི་བསམ་པ་རབ་བཅད་དེ། །དུས་གསུམ་རྒྱལ་བའི་གཞུང་ལམ་མཆོག །བདེ་དང་སྐྱིད་པའི་འབྱུང་གནས་གཙོ། །གསེར་གཡའ་དང་བྲལ་བ་ལྟ་བུ་ཡི། །རང་སེམས་སྤྲོས་མེདགྱི་ཁ་ན་མ་ཐོ་བ་གང་ཡང་མི་འབྱུང་བ་དང༌། ཡོན་ཏན་དང་བདེ་སྐྱིད་ཐམས་ཅད་ཟླ་བ་ཡར་ངོ་བཞིན་དུ་འཕེལ་བ་དང༌། སྡིག་པ་ཐམས་ཅད་འདག་པ་དང༌། མཆོག་དང་ཐུན་མོང་གི་དངོས་གྲུབ་ཐམས་ཅད་མ་བསྒྲུབས་ཀྱང་འགྲུབ་པ་དང༌། ཚེ་ཕྱི་མར་བྱང་ཆུབ་སེམས་དཔའི་བླ་མ་གཅིག་དང་མཇལ་བ་དང༌། བླ་མ་དམ་པས་ཟིན་པའི་གང་ཟག་དེ་ངན་སོང་དུ་ནམ་ཡང་མི་སྐྱེ་བ་ལ་སོགས་ཏེ་རྒྱས་པར་ནི་དཔལ་འབྱུང་བའི་རྣམ་ཐར་ལ་སོགས་པར་ཤེས་པར་བྱའོ། །མདོར་ན་ཕན་ཡོན་མཐའ་མེད་དོ། །མ་བསྟེན་ཅིང་མ་གུས་པའི་ཉེས་དམིགས་དེ་ལས་བཟློག་པའོ། །གནས་སྐབས་དང་མཐར་ཐུག་སྒྲུབ་པའི་རྟེན་འབྲེལ་ཟབ་མོའོ།། །། རྗེ་བླ་མ་རྣམས་ལ་ཕྱག་འཚལ་ལོ། །གས་ལྷ་སྒམ་པོའི་དགོན་པ་ནས། །དཔལ་གས་པོ་རིན་ཆེན་ལ་གསོལ་བ་འདེབས། །ཁོང་བླ་མ་ཆེན་པོ་གནས་ནང་བའི། །ལམ་སྣ་འདི་སྒམ་པོར་བསྒྱུར་དུ་གསོལ། །ངེད་ཕྱོགས་བཅུར་བཞུགས་པའི་དགེ་འདུན་ཡང༌། །ཁྱེད་རྗེ་བཙུན་པ་ལ་གསོལ་བ་འདེབས། །སྒམ་པོ་མི་ནུབ་རྒྱལ་མཚན་རྩེར། །ཁྱེད་བླ་མ་རིན་ད་ཡོད་བཞུད་སྙམ་ཡང་མི་བགྱིད་དོ། །བཞུད་ཀྱང་ཞབས་ལ་མི་འཇུ་རེ། །ཅིས་ཀྱང་ཐག་ཆོད་བགྱིས་པ་ལགས། །སྒམ་པོའི་རི་ལ་བཞུགས་ནས་ཀྱང༌། །གདན་ས་སྐྱོང་བའི་དགེ་འདུན་རྣམས། །མོས་གུས་དང་གདུང་སེམས་དྲག་པོ་ཡིས། །ཕྱོགས་སུ་བལྟ་བལྟ་མིག་ཀྱང་བརྡོལ། །རྒྱུག་འདུར་བྱས་བྱས་རྐང་པ་ཟད། །སྣ་ལེན་གྲ་བཤམ་བྱེད་བྱེད་ནས། །ཕུགས་སྲིས་ཅི་ཡོད་ཐང་དེ་ཐལ། །ཁོང་གི་ཇི་ལྟར་བསམ་པ་རྣམས། །དོན་མེད་མ་མཛད་འབྱོན་པར་ཞུ། །ཇི་ལྟར་བཞེད་པའི་ཐུགས་དགོངས་རྣམས། །མཐའ་དག་ཐམས་ཅད་བསྒྲུབ་ལགས་པས། །སྒམ་པོའི་རེ་ཐག་མ་བཅད་ཅིག

།ལར་བྱས་པས་མི་ཕན་གྲོགས་སེ་ཀུན། །བླ་མ་རྗེ་བཙུན་དབུ་སེ་ཡིན། །འཛམ་གླིང་ཡོངས་སུ་གྲགས་པ་ཡིན། །དཔལ་ནཱ་རོའི་གདུ །ངོ་མཚར་བས་ཀྱང་རྨད་དུ་བྱུང༌། །དེ་ལས་ལྷག་པ་གདའ་ལགས་སམ།། །། ༣༥༨༽ ༄། །ཟད་པ་བཞི་ཡི་དམ་ཆོས་ཀྱིས་འགྲོ་དྲུག་གི་སྡུག་བསྔལ་རབ་ཏུ་ཟད་པ།། ་རྟོགས་ན། །མཉམ་རྗེས་མེད་པའི་ཁ་ལྟ་ཡང༌། །རང་ལ་རང་ཕྱེ་གཏོར་བར་ཟད། །བསླབ་གསུམ་བདུད་རྩིའི་ཆུ་རྒྱུན་གྱིས། །དུག་གསུམ་ཞི་བར་མ་ནུས་ན། །གསང་སྔགས་རྡོ་རྗེ་ཐེག་པ་ཡིས། །ཚེ་གཅིག་སངས་རྒྱས་ཐོབ་པ་ཡང༌། །གོང་མའི་ཚིག་སྒྲུབ་ཡིན་པར་ཟད། །ཟད་པ་བཞི་ཡི་དམ་ཆོས་འདིས། །འགྲོ་དྲུག་སྡུག་བསྔལ་རབ་ཟད་ནས། །བདེ་ཆེན་ཐར་པ་ཐོབ་པར་ཤོག །བདེ་ཆེན་ཐར་པ་ཐོབ་པར་ཤོག །བདེ་ཆེན་ཐར་པ་ཐོབ་པར་ཤོག །གདུང་འཚོབ་བུས་ནི་ཕ་ལ་མངོན་ལྐོག་མེད། །བྲན་མོ་ཁ་གསག་ཆེ་ཡང་ལྐོག་མི་ཐུབ། །བྱ་ཞུ་ཅན་གྱི་ཆོས་ནི་ས་ལེ་འོད། །ཡེ་ཤེས་ཚུལ་ཁྲིམས་བུ་ནི་ཚོང་དཔོན་ཡིན། །སྐྱིད་དུ་རེ་བའི་ཕྲུ་གུ་རྣམས། །སྡུག་ཏུ་བཅུག་པ་མཐོལ་ལོ་བཤགས། །རང་དང་འདྲ་བའི་སློབ་མ་རྣམས། །གཞན་དུ་བཟུང་བ་མཐོལ་ལོ་བཤགས། །ཚིག་འཇམ་མཁས་པའི་བསྔགས་པ་ལ། །ཚིག་རྩུབ་སྨྲས་པ་མཐོལ་ལོ་བཤགས། །རང་ལ་ལྟོས་འཇོག་བྱས་པ་རྣམས། །རེ་ཐག་བཅད་པ་མཐོལ་ལོ་བཤགས། །བསམ་པ་གཅིག་ཏུ་མ་ངེས་པ། །གཉིས་ཕུང་བྱས་པ་མཐོལ་ལོ་བཤགས། །ཏིང་ངེ་འཛིན་གྱི་རྒྱལ་པོ་ལས། །གཏི་མུག་དབང་གིས་བྱིས་པ་རྨོངས་པས་ན། །དེ་དག་སྟོང་པ་ཞི་བའི་ཆོས་མི་འདོད། །སུ་དག་སྟོང་པ་ཞི་ལ་དགའ་བ་ནི། །དེ་དག་རྒྱལ་བའི་ཆོས་འདི་བཟུང་བ་ཡིན། །ཡང༌། ཆོས་ཉིད་དུ་ཡང་མི་དབང་ཐམས་ཅད་ལྟོས། །ཕྱོགས་བཅུ་འཇིག་རྟེན་དག་ན་གང་བཞུགས་དང༌། །རྒྱལ་བ་མྱ་ངན་འདས་པ་ཀུན་སྣང་སྟེ། །ཆོས་ཉིད་ཀྱི་ནི་སངས་རྒྱས་མངོན་གསུམ་བཞུགས། །ཆོས་རྣམས་ཐམས་ཅད་སྟོང་པར་ཤེས་པར་གྱིས།། །། ཨོཾ་སྭསྟི། ཡོངས་ཀྱི་དགེ་བའི་བཤེས་གཉེན་པཎྜིང་རྩུབ་པའི་ཤུལ་རིང་པོ་ནས་བྱོན་པའི་སྟོབས་ཀྱི་སྐུ་ངལ་བར་གྱུར་པ་དང༌།

སྐད་རིགས་མི་གཅིག་པའི་ཉེས་པས་ཕན་ཚུན་གྱི་ངག་བརྗོད་པ་གོ་བར་དཀའ་བར་གྱུར་པས་གསུང་ངལ་བ་དང༌། ཅུང་ཟད་དུབ་པར་གྱུར་ཀྱང་ཐུབ་པས་ལུང་བསྟན་པ་བྱང་ཕྱོགས་ཁ་བ་ཅན་གྱི་ལྗོངས། དེ་བཞིན་གཤེགས་པའི་བསྟན་པ་རིན་པོ་ཆེ་དར་ཞིང་རྒྱས་པའི་གནསཎྜཎྜི་ཏ་དང་གྲུབ་ཐོབ་དང༌། ཡོན་ཏན་ཅན་དཔག་ཏུ་མེད་པ་བྱོན་ནས་ཚུལ་ཁྲིམས་རིན་པོ་ཆེ་བརྟུལ་ཞུགས་འཛིན་པ་ཉུང་བས་ཕན་རླབས་པོ་ཆེ་མ་ཐོག་པ་ལགས། དེ་ཡང་སྔོན་སློབ་དཔོན་བོ་Zཎྜི་ཏ་དཱི་པཾ་ཀ་ར་ཤྲཱི་ཛྙཱ་ན་ཞེས་བྱ་བ་བྱུང༌། ད་ལྟར་བོད་ཀྱི་རྒྱལ་ཁམས་འདི་དགེ་སློང་དེ་གཉིས་ཀྱིས་ཚུལ་ཁྲིམས་དང་བརྟུལ་ཞུགས་གཅིག་པུ་ལ་བརྟེན་པ་ལགས། ད་ཁྱེད་ཀྱིས་རྒྱ་གར་ན་ཇི་ལྟར་མཛད་པའི་ཚུལ་ཁྲིམས་དང་བརྟུལ་ཞུགས་དེ་མཛད་པས། བོད་ཐམས་ཅད་ཀྱི་མིག་རྟེན་དུ་གྱུར་པ་ལགས། སྦྱངས་པའི་ཡོན་ཏན་དང་ཚུལ་ཁྲིམས་བྱོན་པ་ནི། སངས་རྒྱས་བཅོམ་ལྡན་འདས་འཇིག་རྟེན་དུ་བྱོན་པ་ལགས་པས། དེ་ལ་དགའ་བ་དང་དད་པ་དང༌། གུས་པའི་ཤུགས་ཀྱིས། ཡུལ་མཐའ་འཁོབ་ཡིན་ཡང་ཀོ་ལྤགས་ནི་ངེད་ཀྱང་མི་གོན། ཐུལ་གོག་d སྤུ་ཡོད་པའི་ཟླ་གམ་ དང་ཤ་ཅན་d ལྤགས་ཚགས་ དང་ཕྱམ་ཙེ་d ཟླ་གམ་ ནི་ནམས་ཀྱང་མི་གསོལ་བའི་རང་བཞིན། གོས་ན་བཟའ་ཐེར་བ་དང་གྲུ་བཞི། ཐུབ་པས་ལེགས་པར་བསྔགས་ཤིང་འོས་པ། དགེ་སྦྱོང་གི་ཚུལ་དང་མཐུན་པ། ཚུལ་ཁྲིམས་ཉམས་པ་དང་ཆོ་ག་ཉམས་པ་སྔགས་མི་འཆགས་པའི་ཕྱམ་ཙེ་དང་ཤ་འགག་མ་ལགས་པ། ཆོས་དང་མཐུན་པའི་ན་བཟའ་ཕྲུག་ཅིག་ལ། ལིང་པོང་d དར་སྲབ་ འགུ་ཆེའི་སྣམ་སྦྱར་གཅིག་དང༌། པོང་འགུ་ཆེ་རྡོ་རྗེ་གསང་ལམ་མའི་ཐང་བ་གཅིག་དང༌། ལི་ཁྲི་གཅིག་ཉི་མ་རིས་ཀྱི་ཤམ་ཐབ་གཅིག་དང༌། ཕྱི་ཙེའུ་སི། ནང་ཧ་པུ། བར་སྲིན་རྟེལ་རྣ་གཅུག་པའི་འཕྱར་བུ་གཅིག་དང༌། ལིང་རིན་པོ་ཆེའི་རི་མོ་ཅན་གྱི་རྔུལ་གཟན་གཅིག་དང༌། ལྔ་འབུལ་ཞིང་མཆིས་པ། ངའི་ཉེ་གནས་གཅིག་ལ་བསྐུར་ནས་མཆིས་པས། བདག་དང་སེམས་ཅན་ཐམས་ཅད་ལ་ཐུགས་བརྩེ་བའི་སླད་དུ།

ན་བཟའ་ཕྱག་དར་ཁྲོད་ཀྱི་ཚེམ་བུ་འདི་དག་ཅིས་ཀྱང་སྐུ་ལ་གསོལ་བར་ཞུ་འཚལ། གསེར་སྲང་གང་མཆིས་པ་འདི། དགེ་བའི་བཤེས་གཉེན་ལོ་ཙཱ་བས་ཞལ་ཟས་དགྱེས་པ་གཅིག་ཏུ་ལེགས་པར་བསྒྲུབས་ནས། བདག་གི་བསོད་སྙོམས་འདི་ཞལ་དུ་འདུ་བ་ཞིག་མཛད་པར་ཞུ་འཚལ། བདག་གི་ཉེ་གནས་སྒོམ་པ་དར་གཞོན་གྱིས་ཆབ་ཚ་ཟི་པོ་ལ་སྲང་ལྔ་དང་ཐུད་ལེགས་པ་དུ་མ་ཞིག་བསྐུར་ནས་མཆིས། དགྱེས་པར་གདའ་ན་ད་རུང་ཡང་བསྐུར་རྒྱུ་མཆིས་པ་ལགས། བོད་ལ་ཁ་ཟས་ལེགས་པ་མི་འདུག་གསུང་སྐད་པས་ཏིག་ཏ་མང་དུ་འདྲེན་པར་ཞུ། དགེ་བའི་བཤེས་གཉེན་ཆེན་པོ་ལོ་ཙཱ་བ་ལ། ནང་དར་སེར་པོ་ཁ་ཐེའུ་མ་ཉམས་པ་གཅིག་དང༌། དམར་པོ་ཁ་ཐེའུ་མ་ཉམས་པ་གཅིག་དང༌། སྲུགས་ཁ་ཐེའུ་མ་ཉམས་པ་གཅིག་དང་གསུམ་འབུལ་ཞིང་མཆིས། ཇི་ལྟར་ཤ་ཆང་འདོད་ཡོན་གྱི། །རོ་ཡིས་རྣམ་པར་མྱོས་པ་ཡི། །སྐྱེ་བོས་འཇིག་རྟེན་གང་གྱུར་ཅིང༌། །གསང་སྔགས་ཐེག་ཆེན་ཡིན་སྨྲ་ཡང༌། །མིག་ལྡན་དགའ་ཞིང་གུས་པ་བྱེད་པ་མེད། །ཚ་སྒོའི་ཐང་འདྲ་བོད་ཡུལ་འདིར། །ཨུ་དུམ་ཝ་ར་འདི་བྱུང་བ། །མཁས་པ་ཆེན་པོ་ལོ་ཙཱ་བས། །སྙིང་དང་མིག་བཞིན་བཙའ་བར་ཞུ། །ནམ་མཁའ་མཛོད་དང་རིན་ཆེན་བཞིན།། །། ༣༦༠༽ ༄། །ནག་ཤོད་མཁན་པོ་ལ་གདམས་པའི་གསང་གཏམ་ཆེན་མོ་བཀའ་ཕྲིན།། རྗེ་མཉམ་མེད་བླ་མའི་ཞབས་ལ་འདུད། །མི་ཁོ་བོ་རང་གི་འདུག་ལུགས་དེ། །ཁྱེད་རང་ཉིད་ལ་ཆ་ཡོད་མོད། །སྔོན་བླ་མ་དམ་པའི་ཞབས་དྲུང་དུ། །སོག་གཡག་ལ་སེ་བོ་མན་ཆད་དུ། །ལུས་སྲོག་ལ་བབ་ཀྱང་མི་འགྲོ་བར། །དབུས་གཙང་རིག་པའི་འབྱུང་གནས་སུ། །རི་ཁྲོད་གངས་ཁྲོད་འགྲིམས་པར་བསམས། །དེ་ཚེ་འདི་ལོག་པའི་བློ་གྲོས་ཀྱིས། །འཇིག་རྟེན་ཆོས་བརྒྱད་བསམ་པ་ཡིས། །ཁམས་སུ་རྙེད་བཀུར་ག་ལ་ཚོལ། །མི་ཁོ་བོ་རང་གི་གསེར་འབུམ་ནི། །རིགས་སྐྱོན་དང་བྲལ་བའི་མཐིང་ཤོག་ལ། །གསེར་སྦྱངས་པ་བླ་མའི་གདམས་ངག་དེ། །མོས་གུས་ཤུགས་ཀྱིས་སེམས་ལ་བྲིས། །སྨྲ་བསམ་བརྗོད་མེད་ཀྱི་ངོ་བོར་རྟོགས། །དུས་གསུམ་སངས་རྒྱས་ཀུན་གྱི་ཡུམ། །ཤེས་རབ་ཕ་རོལ་ཕྱིན་པ་དེ། །བླ་མའི་དྲིན་གྱིས་རང་ལ་རྙེད། །ང་རང་ཡང་ཡོན་བདག་ཅིག་ཡིན་ནམ་སྙམ། །ཆེ་འདོད་བཟང་འདོད་ཀྱི་ལོག་རྟོག་གིས། །ཆེད་དུ་ཚོལ་ན་རང་ལ་སྡིག

།ཤུགས་ལ་བྱུང་ན་ཁབ་སྐུད་ཀྱང༌། །དགའ་དང་གུས་པས་ལེན་པ་ཡིན། །ཆེན་པོའི་རྫས་གཞན་སྨོས་ཅི་དགོས། །ལར་ཅིས་ཀྱང་མི་ཕན་འཆི་བ་ཡི། །སེམས་སྐུ་གསུམ་དབྱེར་མེདས་བསྒོམས། །རང་སེམས་བསྒོམ་པ་མ་གཏོགས་པ། །བླ་མ་མཉེས་པའི་ཐབས་གཞན་མེད། །གསང་གཏམ་ཆེན་མོའི་བཀའ་འཕྲིན་གྱི། །ཡང་ལན་གསང་གཏམ་ཆེན་མོ་འདི། །སྐྱེས་བུ་དམ་པའི་ཐུགས་ལ་ཞོག །རྫོགས་སོ།། ནགས་ཤོད་མཁན་པོ་ལ།། །། ༣༦༡༽ ༄། །འདུ་ཤེས་བཞི་དང་ལྡན་པའི་སྒོ་ནས་མན་ངག། གུ་རུ་དམ་པ་ན་མོ། དུས་གསུམ་སངས་རྒྱས་ཐམས་ཅད་ཀྱི་གཤེགས་ཤུལ། དཔལ་རྡོ་རྗེ་འཆང་གི་དགོངས་པ། བྱང་ཆུབ་སེམས་དཔའ་རྣམས་ཀྱི་མན་ངག གྲུབ་ཐོབ་ཐམས་ཅད་ཀྱི་ཐུགས་ཀྱི་ཉིང་ཁུ། ཏིDི་པའི་དགོངས་པ། བིÄ་པའི་གསང་རྒྱུ། ཉམས་སུ་བླང་བའི་མན་ངག་ལ། བླ་མ་ལ་སངས་རྒྱས་ཀྱི་འདུ་ཤེས། གདམས་ངག་ལ་ནོར་བུ་རིན་པོ་ཆེ་ལྟ་བུའི་འདུ་ཤེས། རང་ཉིད་ལ་ཁམས་གསུམ་འཁོར་བར་འཁྱམས་པས་ནད་པ་ལྟ་བུའི་འདུ་ཤེས། ཆོས་ལ་བདུད་རྩི་ལྟ་བུའི་འདུ་ཤེས་བསྐྱེད། སྣོད་དང་མི་ལྡན་པའི་སྐྱེ་བོ་ལ། བེའུ་བུམ་རང་ཡང་མི་བསྟན་པར་བྱ་སྟེ་རང་ཉིད་ཀྱིས་སྒྲུབ་པར་བྱའོ།། །། ༣༦༢༽ ༄། །ཞེན་པ་གཏོང་བའི་བརྟུལ་བཞུགས་སྐད་ཅིག་ཀྱང་མི་འབྲལ་བར་བྱ་བའི་གདམས་པ།། འདི་ལྟར་དབང་ཕྱུག་འཁོར་ལོས་བསྒྱུར། །བྱམས་པ་ཆེན་པོའི་ཞགས་པ་ཡིས། །སྐྱེ་དགུ་ཐམས་ཅད་བཟུང་ནས་ཀྱང༌། །བསོད་ནམས་བསགས་པའི་མཐུ་སྟོབས་ཀྱིས། །འགྲོ་བ་བདེ་ལ་འགོད་པ་ནི། །ཞེ་འདོད་མེད་པའི་བརྟུལ་བཞུགས་ཀྱིས། །ཐམས་ཅད་གྲུབ་པར་གྱུར་པ་ཡིན། །ཕན་དང་བསོད་ནམས་སྟོབས་ཡོད་ཀྱང༌། །གནས་ཀྱི་ཞེན་པ་ཕྲ་མོ་ཡིས། །ཕྲ་བའི་མི་ཆོས་འདུན་མ་ཡང༌། །འགྲུབ་པར་གྱུར་བ་མི་སྲིད་ན། །བླ་མེད་བྱང་ཆུབ་སྨོས་ཅི་དགོས། །དེས་ན་བདེ་སྐྱིད་འདོད་པ་རྣམས། །ཞེན་པ་གཏོང་བའི་བརྟུལ་བཞུགས་དང༌། །སྐད་ཅིག་ཙམ་ཡང་འབྲལ་མི་བྱ། །ཆོས་རྗེ་བླ་མའི་ཞལ་སྔ་ནས། །སེམས་གསུམ་ལ་སོགས་རྟེན་འབྲེལ་དང༌། །དུས་གསུམ་རྟེན་འབྲེལ་འབྲས་བུ་ནི། །ཁམས་གསུམ་པ་ཡི་རྟེན་འབྲེལ་དང༌། །བསླབ་གསུམ་ཡོན་ཏན་འབྲེལ་བལྷུན་གྲུབ་བདེ་བ་ཆེན་པོའི་སྐུ། །སྔོན་གྱི་ཐུགས་རྗེ་སྨོན་ལམ་གྱིས། །ངེད་ཀྱི་བརྒྱུད་པའི་བླ་མ་རྣམས། །འགྲོ་དྲུག་ཀུན་གྱི་དཔལ་དུ་ཤར། །དུས་གསུམ་སངས་རྒྱས་འབྱུང་གནས་གཙོ། །དཔལ་ལྡན་རྡོ་རྗེ་འཆང་ཆེན་ནི། །ཚོགས་གཉིས་བསགས་པའི་འབྲས་བུ་ཡིན། །བརྒྱུད་པ་གོང་མའི་རྗེས་འབྲངས་པ། །ཚོགས་གཉིས་མིག་དང་བྲལ་བ་ནི། །གོང་མའི་རྗེས་སུ་སྙོགས་པ་དཀའ། །རྡོ་རྗེ་འཆང་གི་སྤྲུལ་པ་མཆོག

།དཔལ་ལྡན་ཏིDི་ཞེས་བྱ་བ། །རྣལ་འབྱོར་དབང་ཕྱུག་ཆེན་པོ་ནི། །སྙིགས་མའི་དུས་ཀྱི་སེམས་ཅན་རྣམས། །ཚད་མེད་ཐུགས་རྗེ་ཆེན་པོ་ཡིས། །རྗེས་སུ་བཟུང་བའི་སྣང་བ་ཡིན། །གསང་སྔགས་གནད་ཀྱི་མན་ངག་གིས། །ལོག་པར་ལྟུང་བའི་སེམས་ཅན་རྣམས། །ཐུགས་རྗེ་ཆེན་པོས་བཟུང་བྱས་པའི། །སྒྲུབ་པ་དཀྱུས་སུ་མ་ཆོད་ན། །གོང་མའི་རྗེས་སུ་སྙོགས་པར་དཀའ། །འགྲན་ཟླ་མེད་པའི་ཆེན་པོ་ཁྱེད། །དཔལ་ལྡན་ནཱ་རོ་པཎ་ཆེན་གྱིས། །ཀུ་སཱ་ལི་ཡི་རྣལ་འབྱོར་པ། །ཆེ་ཐབས་སྤངས་པའི་ཏིDི་ལ། །བཅུ་གཉིས་བར་དུ་བསྟེན་བྱས་ཏེ། །དཀའ་བ་རྣམ་པ་བཅུ་གཉིས་ཀྱིས། །བླ་མ་མཉེས་པར་བྱས་པ་ལས། །མཆོག་དང་ཐུན་མོང་དངོས་གྲུབ་ཐོབ། །གོང་མའི་རྗེས་འཇུག་རྣལ་འབྱོར་པ། །ཆེ་ཐབས་ང་རྒྱལ་རབ་སྤང་ནས། །ལུས་དང་སྲོག་ལ་སོགས་པ་ཡིས། །བླ་མ་མཉེས་པར་མ་བྱས་ན། །གོང་མའི་རྗེས་སུ་སྙོགས་པར་དཀའ། །བོད་དུ་འཁྲུངས་པའརིན་ཆེན་རྒྱན་ཐོགས་ནས། །སྟོང་དང་སྙིང་རྗེ་དབྱེར་མེད་པ། །སྤྲོས་མེད་ལྷན་ཅིག་སྐྱེས་པ་ཡིས། །རང་གཞན་ཐམས་ཅད་སྨིན་པར་མཛད། །རང་སེམས་ཆོས་སྐུར་མ་རྟོགས་ན། །གོང་མའི་རྗེས་སུ་སྙོགས་པར་དཀའ། །གོང་མའི་རྗེས་སུ་མ་སྙོགས་ན། །བདག་ལྟ་ཤི་དང་ཅི་མ་འདྲ། །ཡང་གྲུབ་ཐོབ་བརྒྱུད་པའི་བླ་མ་ལ། །རང་སྙིང་དཔང་དུ་བཙུགས་པ་ ༣༦༣༽ ༄། །ཉོན་མོངས་ཆེ་འབྲིང་ཆུང་གསུམ་སྤོང་སེམས་དྲག་པོ་དགོས་པ་སྡོམ་པ་རིན་ཆེན།། འཁོར་བ་ཐོག་མ་མེད་པ་ནས་བདག་མིང་འདི་ཞེས་བགྱི་བས། དཀོན་མཆོག་གསུམ་ལ་མཆོད་པ་དང༌། ལམ་བསྐྱེད་རྫོགས་བསྒོམས་པ་དང༌། མཁའ་འགྲོ་མ་ལ་གཏོར་མས་མཉེས་པར་བྱས་པ་དང༌། བླ་མར་བསྙེན་བཀུར་བ་དང༌། རྡོ་རྗེ་སྤུན་ལ་ཚོགས་ཀྱི་འཁོར་ལོ་དྲངས་པ་དང༌། མདོར་ན་དཀར་པོའི་ཕྱོགས་ཀྱི་དགེ་བའི་རྩ་བ་གང་དང་གང་བགྱིས་པ་དེས། ལུས་ཀྱིས་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག ཅེས་པ་ནས། དེ་དེ་ཁོ་ན་བཞིན་དུ་གྱུར་ཅིག །ཅེས་པའི་བར་དུའོ། །ལུས་སེམས་གཉིས་ཀྱིས་མ་མྱོང་བའི། །གསང་སྔགས་ཀྱི་གདམས་ངག་ཆེ་བ་ཀུན། །ཆོས་རྒྱལ་བླ་མའི་ཞལ་སྔ་ནས། །ཆོས་མཁྱིད་གང་མ་ཞེས་བཀའ་སྩལ་གསུང༌། །མཁྱིད་གང་མ་ཡི་དམ་ཆོས་ཀྱིས། །རང་ལ་ཕན་ནམ་གཞ་དང༌།

སྐྱེས་པ་གོང་ནས་གོང་དུ་བོགས་འདོན་དགོས་པ། དེ་གང་འདོད་ཀྱང་གོང་དུ་ཡོན་ཏན་མ་སྐྱེས་པའམ། བོགས་མ་བྱུང་བའི་རྒྱུ་ལ་བལྟས་ཏེ། དེ་ངོས་ཟིན་ནམ་མགོ་འམ་གོས་ལ་མེ་ཤོར་བའམ། པང་དུ་སྦྲུལ་འོངས་པ་ལྟར། ཤིན་ཏུ་མྱུར་བའི་བརྩོན་འགྲུས་ཀྱིས་སྤང་བར་བྱ་སྟེ། མ་སྤངས་ན་ནི་བསྐལ་པ་གྲངས་མེད་པ་གསུམ་བས། གྲངས་མེད་པ་བྱེ་བ་ཕྲག་མང་པོར་ཡང་ལྷ་དང་མིའི་གོ་འཕང་ཙམ་ཡང་མི་ཐོབ་ན། ཐར་པ་དང་ཐམས་ཅད་མཁྱེན་པ་ལྟ་སྨོས་ཀྱང་ཅི་དགོས་ཏེ། རྒྱུ་མེད་པའི་འབྲས་བུ་ནི་མི་སྲིད་པ་ཉིད་དོ། །དེ་ལ་ཡོན་ཏན་མ་སྐྱེས་ན་མི་སྐྱེ་བའི་རྒྱུ་ངོ་ཤེས་པར་བྱ་སྟེ། ཡོན་ཏན་གང་ཡིན་ཡང་མི་སྐྱེ་བའི་རྒྱུ་ནི། དེ་རང་དུ་ལྟས་པས་རང་གཞན་བས་ལྷག་པ། མངོན་པར་མཐོ་བ་དང༌། ངེས་པར་ལེགས་པ་གང་ཡིན་པ་དེ་ལ་ཡོན་ཏན་ཟེར་ལ། ཡོན་ཏན་དེ་རྒྱུད་ལ་སྐྱེ་བ་རང་གི་སྔ་མའི་ལུས་ངག་ཡིད་གསུམ་དེ་སྤོང་དགོས། སྤངས་པའི་ཚུལ་ལུགས་ཁྱིམ་པའི་རྟགས་སྤངས་པ་དང༌། རབ་ཏུ་བྱུང་བའི་རྟགས་ཡང་དག་པར་བླངས་ནས་ཁྱིམ་དང་འདྲེ་བ་མེད་པར། ཟས་བསོད་སྙོམས་གོས་ཕྱག་དར་ཁྲོད། གནས་ཤིང་དྲུང་དུ་བཅས་ནས་ཀློག་པའི་འཁོར་ལོས་དེ་བཞིན་གཤེགས་པའི་གསུང༌། ཕུང་པོ་ལྔས་བསྡུས་པ་སྡུག་བསྔལ་བ་དང༌། དེ་འབྱུང་བར་བྱེད་པའི་རྒྱུ་ཀུན་འབྱུང༌། དེ་འགག་པས་འགོག་པའི་རྒྱུར་འགྲོ་བའི་ཐབས། ལམ་གྱི་བདེན་པ་ལ་ངེས་པའི་ཤེས་པ་བསྐྱེད་པ་ནི། ཐ་མལ་པའི་ངག་སྤང་པའོ། །དེ་སྐད་དུ་འཕགས་པ་བ་གླང་བདག་གིས། ཚུལ་ཁྲིམས་རིན་པོ་ཆེ་བྲེ་མོའི་གཏམ་གྱི་བར་ཆད་མ་ཞུགས་སམ་ཞེས་དྲིས་པ་ལྟ་བུའོ། །ཐ་མལ་པའི་ཡིད་སྤངས་པ་ནི། སྤོང་བའི་སེམས་ནི་ཐོབ་པ་ལ། །ཚུལ་ཁྲིམས་ཕ་རོལ་ཕྱིན་པ་བརྗོད། །ཅེས་སློབ་དཔོན་ཤj་ཆོས་ནི་ཐ་མ་སྟེ། དེ་ལྟར་ཉོན་མོངས་པ་ཆེ་འབྲིང་གསུམ་སྤོང་བའི་བསམ་པ་དྲག་པོས། སྲོག་ལ་བབ་ཀྱང་ཚུལ་ཁྲིམས་མི་གཏོང་བ་ཞིག་དགོས་ལ། དེ་ཡང་ཀཱ་རི་ཀཱ་ནས། གདུག་པ་སྦྲུལ་གྱི་ཁར་བཅུག་བླ། །ལུས་ལ་དཀའ་ཐུབ་མི་བཤིག་ཅེས། །རྫོགས་སངས་རྒྱས་ཀྱིས་བཀའ་བསྩལ་ཏོ། །ཞེས་པས་སྲོག་ལ་བབ་ཀྱང་མི་གཏོང་བ་ཞིག་དགོས།

དེ་ཡང་སྡོམ་པ་ལེན་པའི་དུས་སུ་ཇི་སྲིད་འཚོ་བའི་བར་དུ་ཁས་བླངས་པ་ལས་དུས་འདི་དང་འདིར་གནང་བའི་སྐབས་ཡོད་པས་ཅི་བདེར་ཡང་བྱའོ་ཞེས་དམ་བཅས་པ་མེད་པ་དང༌། དེ་བཞིན་གཤེགས་པས་མི་དགེ་བ་ལས་སྡུག་བསྔལ་འབྱུང་བར་མཁྱེན་པས་དེ་གནང་སྟེ་མི་མཆི། ལར་གནང་བའི་གནས་སྐབས་བསྟན་པ་མར་འགྲིབ་པ་དང༌། ཡུལ་མཐའ་འཁོབ་ཏུུང་བ་དང༌། །དད་མེད་བདུད་ཀྱི་དབང་སོང་དང༌། །ཤེས་རབ་གསུམ་གྱི་མིག་མེད་པས། །ཐུབ་པའི་བསྟན་པ་འཇིག་པར་བྱེད། །ལྷག་པའི་ཚུལ་ཁྲིམས་སུན་འབྱིན་ཅིང༌། །རྒྱུ་དང་འབྲས་བུ་ཁྱད་དུ་གསོད། །རྗེ་རིན་པོ་ཆེ་ཡི་ཞལ་སྔ་ནས། །རྒྱུ་འབྲས་ལ་ངེས་ཤེས་མ་སྐྱེས་ན། །སྡིག་པ་ཆེ་ཡང་རྒྱན་དུ་མཐོང༌། །གསུངས། ལར་རྒྱུ་སྔོན་དུ་སོང་བའི་འབྲས་བུ་ལ། །ལང་ཀར་གཤེགས་པ་ལ་སོགས་པ། །ཐེག་པ་ཆེན་པོའི་མདོ་རྣམས་སུ། །དེ་བཞིན་གཤེགས་པས་བཀག་པ་དང༌། །དགེ་སློང་ཕྱི་རྐོན་འདུག་ལུགས་དང༌། །ཤ་ཡི་ཉེས་པ་མཐོང་ཙམ་ན། །ཟ་བར་འདོད་པ་སྐྱི་ཤ་ཚ། །དངོས་སུ་ཟ་བ་འཇིགས་ཀྱང་འཇིགས། །ཆང་དང་ཕྱི་དྲོའི་ཁ་ཟས་རྣམས། །བཟའ་བར་འདོད་པའི་འདོད་ཆགས་དང༌། །ཁས་བླངས་དམ་ཚིག་ཉམས་པ་ཡིས། །ངན་སོང་གསུམ་དུ་མི་འགྲོ་བ། །དུས་གསུམ་རྒྱལ་བས་མ་གསུངས་པའི། །གདམས་ངག་ཟབ་མོ་སུ་ལས་རྙེད། །བུ་རང་ལ་སྙིང་བརྩེ་ཡོད་གྱུར་ན། །དྲན་པའི་མེལ་ཚེ་འབད་པར་གྱིས། །དྲན་དང་ཤེས་བཞིན་བག་ཡོད་པ། །ཆོས་རྣམས་ཀུན་གྱི་རྩ་བ་ཞེས། །ཐུབ་པའི་དབང་པོས་གང་གསུངས་པ། །དྲན་པ་ཙམ་དུ་གV་དཀར་པོ་ལ་སོགས་པ་དེ་བཞིན་གཤེགས་པའི་གསུང་རབ་མང་པོ་དང༌། སློབ་དཔོན་འཕགས་པ་དང༌། བླ་མ་རིན་པོ་ཆེའི་བཞེད་པ་ཡང་རྣལ་འབྱོར་པའི་བློའི་དུས་ཚོད་སོ་སོར་ཐར་པ་ཞེས་བྱའོ། །འགོག་པ་དེ་རང་གི་ཡོན་ཏན་མ་ཆགས་པ། ཞེ་སྡང་མེད་པ་གཏི་མུག་མེད་པའོ། །དེ་སྟོབས་འཕེལ་བ་ཞེ་སྡང་མེད་པ་སྟོབས་འཕེལ་བ་ལ་བྱམས་པ་དང་སྙིང་རྗེ་དང༌། ཡང་ན་བྱང་ཆུབ་ཀྱི་སེམས་སོ།།

།།

 ༣༦༤༽ ༄། །དཔལ་ལྡན་ཕག་མོ་གྲུ་པའི་སྙིང་གཏམ་ཚིག་གསུམ་དགེ་བའི་བཤེས་གཉེན་རྒྱལ་སེང་ལ་གནང་བ།། ཨོཾ་སྭསྟི། གཟུང་འཛིན་འཁོར་བའི་རྒྱ་མཚོ་གཏིང་མཐའ་མེད་པ་རྣམས། །གཉིས་མེད་བྱང་ཆུབ་སེམས་ཀྱི་གསེར་འགྱུར་རྩིས། །སངས་རྒྱས་སྐུ་གསུམ་བདེ་བ་ཆེན་པོར་བསྒྱུར་མཛད་པ། །མཉམ་མེད་བླ་མ་རིན་པོ་ཆེ་ལ་ཕྱག་འཚལ་ལོ། །ཀུ་སཱ་ལི་ཡི་གསང་ཚིག་འདི། །ཉམས་དང་ཡོན་ཏན་བསྐྱེད་པ་ལ། །ནོར་བུ་རིན་ཆེན་འདྲ་བར་འགྱུར། །མི་བཟད་འཁོར་བའི་རྒྱ་མཚོ་འདི། །རང་ཉིད་ཡིན་པར་མ་ཤེས་ན། །ཐ་སྙད་ཚིག་ལ་ཆགས་པ་རྣམས། །སྤང་བྱ་གཉེན་པོར་མ་ཤེས་པས། །འབད་པ་བྱས་ཀྱང་འབྲས་བུ་མེད། །སྤང་བྱ་འཁོར་བ་ངོས་ཟིན་ན། །གཉེན་པོ་དེ་དང་དབྱེར་མེད་གནས། །གཉིས་ཀ་རང་གི་བསམ་པ་ཡིན། །བདག་མེད་བདག་ཏུ་འཛིན་པ་དེ། །གཏི་མུག་མ་རིག་ཆེན་པོ་ཡིན། །བདག་འཛིན་ནམ་མཁའི་པVོ་ལ། །ཆགས་སྡང་རྟོག་པའི་མོ་ཤམ་བུས། །ཆོས་བརྒྱད་མེ་ཏོག་ཁ་དོག་བལྟས། །ཁམས་གསུམ་འཁོར་བའི་གྲོང་ཁྱེར་དུ། །དུག་གསུམ་སྡུག་བསྔལ་ལོ་འབྲས་དེ། །འཁྲུལ་པའི་བྱིས་པས་རྒྱན་དུ་ཐོགས། །མཛེས་སུ་རེ་ཡང་ཕུང་ནས་མཆི། །སྐྱིད་དུ་རེ་སྟེ་སྡུག་ནས་མཆི། །སྐྱབས་དང་བྲལ་བ་དེ་དག་གིས། །སྐྱབས་མགོན་དཀོན་མཆོག་གསུམ་པོ་བཙལ། །བླ་ན་མེད་པའི་དཀོན་མཆོག་དེ། །གཞན་དུ་རྙེད་པ་མ་ཡིན་ཏེ། །མཚན་ལྡན་བླ་མ་དམ་པ་ལ། །སྙིང་གཏམ་འདུན་གྲོས་དྲིས་པའི་བློ། །རྩ་བ་བདག་འཛིན་མ་རིག་པ། །སྐྱེ་བ་མེད་པར་རྟོགས་པའི་ཚེ། །སྤང་བླང་མེད་པས་རང་སར་གྲོལ། །རང་གི་གཤིས་ལ་འཕོ་འགྱུར་མེད། །འདུས་མ་བྱས་ཤིང་ལྷུན་གྱིས་གྲུབ། །འདི་ལ་བསལ་བྱ་ཅི་ཡང་མེད།མི་བརྩི་ཞིང༌། །ཐར་པའི་སྲོག་རྩ་མི་གཅོད་འཚལ། །གཉིས་མེད་འོད་གསལ་ཆེན་པོ་དེ། །རྟོགས་པས་སེམས་བསྐྱེད་ཐོབ་པ་ཡིན། །དྲི་མེད་བྱང་སེམས་རིན་པོ་ཆེ། །གཉིས་སུ་མེད་པའི་རྡོ་རྗེ་དེས། །བག་ཆགས་རྟོག་པའི་སྒྲིབ་པ་རྣམས། །བཅོམ་ཞིང་སྤངས་པའི་བྱེ་བྲག་ལ། །ས་དང་ལམ་ཞེས་མཁས་པས་གསུངས། །མིག་མེད་རྨོངས་པའི་བྱིས་པ་རྣམས། །ས་ལམ་མི་འདོད་ཇི་ལྟར་ལགས། །གོམས་པ་མཐར་ཕྱིན་སངས་རྒྱས་ལ། །སྤང་བྱ་གཉེན་པོ་གཉིས་མེད་ན། །གཟུང་འཛིན་རྣམ་རྟོག་ག་ལ་ཡོད། །གཟུང་འཛིན་གཉིས་དང་བྲལ་བ་ནི། །སེམས་དང་སེམས་ལས་བྱུང་བ་ཡི། །འཇུག་པ་ཉེ་བར་ཞི་བ་སྟེ། །རྡོ་རྗེ་འཆང་གི་ཞལ་སྔ་ནས། །སེམས་མེད་སེམས་ལས་བྱུང་བ་མེད། །ཟབ་མོ་བཀའ་བསྩལ་གསུངས་པས་སོ། །སྐྱབས་ཆེན་སངས་རྒྱས་དཀོན་མཆོག་དང༌། །བུ་སྐད་ཅིག་ཙམ་ཡང་མ་བྲལ་དང༌། །སྐྱོན་དག་ཡོན་ཏན་རྫོགས་ནས་མཆི། །འདི་སྤང་བྱ་གཉེན་པོ་གཉིས་མེད་ཀྱང༌། །གཏི་མུག་དག་པའི་ལག་རྗེས་ཡིན། །ཡང་གང་ལ་ཞེན་པ་སྐྱེ་བའི་ཡུལ། །རང་གི་ལུས་ངག་ཡིད་གསུམ་དང༌། །མཐོ་དམན་བཟང་ངན་ཐམས་ཅད་ཀུན། །ཐུགས་གཉིས་འདྲེས་པའི་གོང་མ་ལ། །འགྲོ་བའི་དོན་དུ་གཏོང་ན་ཡང༌། །འཁོར་གསུམ་ཡོངས་སུ་དག་པ་ཡིས། །ཆགས་པ་གསུམ་དང་བྲལ་གྱུར་ལ། །སེམས་ཅན་ཁམས་དང་གོང་མའི་ཐུགས། །ཆོས་ཀྱི་དབྱིངས་དང་མཉམ་པ་དེས། །འཁོར་བའི་ཡོན་ཏན་རྒྱ་མཚོ་རྣམས། །སེམས་ཅན་རྣམས་ལ་མ་སྨིན་ན། །སེམས་ཅན་རྣམས་ཀྱི་དོན་ཆེད་དུ། །བསྔོས་པའི་དགེ་བའི་རྩ་བ་རྣམས། །སེམས་ཅན་རྣམས་ལ་མ་སྨིན་པས། །རྒྱུ་འབྲས་ཕྱིན་ཅི་ལོག་ཏུ་ངེས། །སེམས་ཅན་ཀུན་ལ་སྨིན་གྱུར་ཀྱང༌། །བྱས་པས་མི་རྟག་ངེས་པས་ན། །སྐྱེ་ཞིང་འགག་པར་འགྱུར་ཞེ་ན། །དགེ་བའི་རྩ་བ་དེ་དག་ཀུན། །སེམས་ཅན་དོན་དུ་བསྔོས་པས་ན། །སེམས་ཅན་ཁམས་རྣམས་ཟད་པ་དང༌། །དགེ་བ་ཟད་པ་ཉིད་དུ་གྱུར། །ཟད་མེད་སེམས་ཅན་ཁམས་རྣམས་དང༌། །འགྲོ་ལྡོག་གཅིག་ཏུ་ངེས་པ་འོ། །ཞིང་དང་བསམ་པ་དངོས་པོ་གསུམ། །སྟོང་པ་ཉིད་དུ་གནས་པས་ན། །བསྔོས་ཀྱང་དགེ་བའི་རྩ་བ་དེས། །ཕན་དང་གནོད་པར་མི་འགྱུར་རོ། །སྙམ་པའི་རྟོག་པ་སྐྱེ་ན་ཡང༌། །འཁོར་གསུམ་དག་པའི་རྣམ་གཞག་ཀྱང༌། །ཁྱད་པར་མྱོང་བས་མ་ཕྱེ་བས། །སྟོང་ངོ་སྙམ་པའི་རྣམ་རྟོག་ལ། །དོན་དམ་བདེན་པར་བྱས་པ་ཡིན། །འཁོར་གསུམ་ཡོངས་སུ་དག་པ་ནི། །ཞིང་དང་བསམ་པ་དངོས་པོ་ཡི། །དགེ་བའི་རྩ་བ་གང་བྱེད་རྣམས། །གཉིས་སུ་མེད་པར་གནས་པས་ན། །བྱེད་པ་ཐབས་དང་མ་བྲལ་ཞིང༌། །བྱེད་པ་བྱེད་མེད་རབ་རྟོགས་པས། །གཉིས་སུ་ཡང་ནི་མི་འགྱུར་ཏེ། །བྱེད་པ་མེད་པའི་བྱེད་པ་འདིས། །འཁྲུལ་པར་གྱུར་པའི་སེམས་ཅན་ལ། །འཁྲུལ་པའི་རྣམ་པ་བྱུང་གྱུར་ན། །འཁྲུལ་པ་མེད་པ་ཉིད་ལ་འགོད། །སྒྱུ་མའི་རྟེན་འབྲེལ་ཟབ་མོ་འདི། །ཉན་ཐོས་རང་སངས་རྒྱས་རྣམས་ཀྱིས། །བློ་ཡི་ཡུལ་དུ་མ་གྱུར་པས། །མི་ལྡོག་སེམས་དཔའ་ཆེན་པོ་ལ། །སྐུ་གསུང་ཐུགས་ཀྱི་གསང་བ་ཞེས། །རྡོ་རྗེ་འཆང་གིས་གསུངས་པ་ཡིན། །ཉན་ཐོས་རང་སངས་རྒྱས་རྣམས་ཀྱི། །ཡོན་ཏན་དཔག་ཏུ་མེད་པ་ཡང༌། །འཁོར་བར་འཇིགས་པའི་བློ་གྲོས་ཀྱིས། །ཐར་པ་འདོད་པའི་བསམ་པ་ཡིས། །བསོད་ནམས་བསགས་པའི་མཐུ་མེད་ན། །ཉན་ཐོས་རང་རྒྱལ་གང་ནས་བྱུང༌། །ཐུབ་པའི་ཡོན་ཏན་རྒྱ་མཚོ་རྣམས། །བསོད་ནམས་ཚོགས་ལས་བྱུང་བ་སྟེ། །སངས་རྒྱས་སུམ་ཅུ་རྩ་གཉིས་མཚན། །དཔེ་བྱད་འོད་ཟེར་རབ་འབར་ཞིང༌། །ཞིང་རྣམས་ཀུན་ཏུ་སྐུས་ཁྱབ་པ། །དུས་གསུམ་མཁྱེན་པའི་ཡེ་ཤེས་ཅན། །རྒྱུ་མེད་འབྲས་བུ་ལས་སྐྱེའམ། །ཡོན་ཏན་མེད་པར་གྱུར་བ་མེད། །རྫོགས་པའི་སངས་རྒྱས་སུ་ཞིག་ཟེར། །དེས་ན་རྒྱུ་ལམ་འབྲས་བུར་ཡང༌། །རྟེན་འབྲེལ་ཟབ་མོ་ཉིད་དུ་གནས། །འཁོར་འདས་གཉིས་ཀྱི་སྲོག་གཅིག་པུ། །དུས་གསུམ་སངས་རྒྱས་ཐམས་ཅད་ཀྱི། །གསུང་གི་གཅེས་པ་གསང་བའི་མཛོད། །དམ་ཆོས་དཀོན་མཆོག་རིན་པོ་ཆེ། །འདི་ལ་མོས་ཤིང་བསྟེན་པས་ཀྱང༌། །ཆོས་ལ་སྐྱབས་སུ་སོང་བ་སྟེ། །རྟག་ཆད་ལྟ་བ་སྤངས་ནས་ཀྱང༌། །སངས་རྒྱས་སྲས་སུ་གྱུར་བ་ཡིན། །དམ་ཆོས་འདི་ནི་གང་རྟོགས་པ། །སེམས་བསྐྱེད་དམ་པ་ཐོབ་འགྱུར་ཏེ། །འཁོར་འདས་རང་གཞན་ཐམས་ཅད་ཀུན། །གཉིས་མེད་རྒྱ་མཚོ་ཆེར་བཞུགས་ནས། །ས་ལམ་ཡོན་ཏན་རྫོགས་པར་བྱེད། །མཐར་ཐུག་རྒྱལ་བའི་ཡོན་ཏན་སྐུ། །མི་ཟད་གཏེར་ཆེན་འདི་ཉིད་དང༌། །བུ་སྐད་ཅིག་ཙམ་ཡང་མ་བྲལ་ཅིག

།ཡང་དགེ་དང་མི་དགེ་ངོས་ཟིན་ན། །ཞེ་སྡང་ལྟ་བུའི་སྡིག་པ་མེད། །སྡུག་བསྔལ་ཕུང་ཁྲོལ་བསྐྱེད་པའི་གཞི། །སྙིང་རུས་ཆེན་པོར་མཚན་གསོལ་བ། །ཞེ་སྡང་རུས་ཤིང་ཆེན་པོ་འདི། །བྱམས་དང་སྙིང་རྗེའི་སྟོབས་སུ་བསྒྱུར། །བྱམས་དང་སྙིང་རྗེའི་སྟོབས་འཕེལ་ན། །བྱང་ཆུབ་སེམས་ལ་ངང་གིས་འཇུག །བྱང་ཆུབ་སེམས་ཀྱི་གསེར་འགྱུར་རྩིས། །འཁོར་དང་མྱ་ངན་འདས་པ་ཀུན། །བྱང་ཆུབ་མཆོག་ལ་འགོད་པར་བྱེད། །བེམ་པོ་སྲ་བའི་དངོས་པོ་རྣམས། །འོག་མིན་གནས་མཆོག་དམ་པར་འགྱུར། །གཏོང་བའི་ཤུགས་དང་སྟོང་ཉིད་ལ། །བསྐལ་པ་བྱེ་བ་གྲངས་མེད་པར། །རྒྱུན་ཆད་མེད་པར་རྟག་གནས་ཀྱང༌། །བྱང་ཆུབ་སེམས་ཀྱི་རྒྱུ་མེད་ན། །འབྲས་བུ་སངས་རྒྱས་མི་འབྱུང་བ། །ཁྱེད་མཁྱེན་པ་ཅན་གྱིས་དགོངས་ཀྱང་དགོངས། །ཐོག་མ་བར་དང་མཐར་དགེ་བ། །དུས་གསུམ་སངས་རྒྱས་ཐམས་ཅད་ཀྱི། །གསུང་རབ་འོ་མ་ཀྲོགས་པའི་བཅུད། །བྱང་ཆུབ་སེམས་འདི་ཡོད་མེད་ལས། །དམ་ཆོས་ཡོད་མེད་མ་མཆིས་ཏེ། །རྣ་བས་ཐོས་པ་ཙམ་གྱིས་ཀྱང༌། །འཁོར་བའི་བག་ཆགས་ཟད་པར་བྱེད། །གུས་པས་བསྟེན་ནས་སྐྱབས་སུ་སོང༌། །རྒྱུད་ལ་སྐྱེས་པའི་སེམས་བསྐྱེད་དེ། །བྱང་ཆུབ་སེམས་ཀྱི་རང་བཞིན་དུ། །རང་ཉིད་གྱུར་པས་ས་ལ་གནས། །སྟོང་ཉིད་བསོད་ནམས་ཚོགས་ཀྱིས་ཀྱང༌། །བསམ་པ་འདི་ཡི་སྟོབས་འཕེལ་བས། །སངས་རྒྱས་སྐུ་གསུང་ཐམས་ཅད་ཀྱིས། །འགྲོ་དྲུག་སེམས་ཅན་མ་ལུས་ཀུན། །བདེ་ཆེན་ས་ལ་འགོད་པར་བྱེད། །བྱང་ཆུབ་སེམས་འདི་དགེ་བ་སྟེ། །འདི་ལ་འདུན་པར་གང་བྱེད་པ། །དེ་ནི་དགེ་འདུན་དཀོན་མཆོག་སྟེ། །དུས་གསུམ་སངས་རྒྱས་ཐམས་ཅད་ཀྱི། །གདུང་རྒྱུད་འཛིན་པ་སྲས་ཀྱི་མཆོག །དགེ་འདུན་དཀོན་མཆོག་འདི་ཉིད་དང༌། །བྲལ་བར་མ་བྱེད་རྣལ་འབྱོར་པ། །དེ་ལྟར་དུས་གསུམ་རྒྱུ་ལ་གནས་པས་སེམས་ཅན་ཁམས་ཡིན་པས། །འཁོར་བའི་རྒྱ་མཚོ་བཟློག་པའི་དམ་ཆོས་སྡེ་སྣོད་གསུམ། །བསླབ་པ་གསུམ་ལ་བསླབ་པས་སྐུ་གསུམ་འབྲས་བུར་འགྲུབ། །རྡོ་རྗེ་ཐེག་པ་གསང་སྔགས་མཉེན་རྒྱལ་སེང་བར། །དཔལ་ལྡན་ཕག་མོ་གྲུ་པ་ཡི། །སྙིང་གཏམ་ཚིག་གསུམ་བཤད་པ་འདི། །སྙིང་དང་འདྲ་བས་ཐུགས་ལ་ཞོག

།འདི་བྲིས་དགེ་བའི་རྩ་བ་དེས། །འགྲོ་རྣམས་སྐུ་གསུམ་ཐོབ་པར་ཤོག། །། ༣༦༥༽ ༄། །ཕྱག་རྒྱ་ཆེན་པོ་གཉུག་མ་ལྷན་ཅིག་སྐྱེས་པའི་ཏིང་ངེ་འཛིན་སྐྱོང་སྟངས།། བླ་མ་རིན་པོ་ཆེ་ལ་ཕྱག་འཚལ་ལོ། །ནང་པར་དང་པོར་སེམས་བསྐྱེད། དེ་ནས་ཡི་དམ་བསྒོམ། དེ་ནས་བླ་མ་བསྒོམ། དེའི་རྗེས་ལ་ཕྱག་རྒྱ་ཆེན་པོ་ཉིད་པྲིལ་ལེ་བསྒོམ་གསུངས། རིན་པོ་ཆེས་ནི་ཐུན་བཞིའི་རྣལ་འབྱོར་བྱས་གསུངས། དཀོན་མཆོག་གསུམ་སྔོན་བྱུང་བ་དེ་ཡིན་ན་ཇི་ལྟར་དུ་བསྒྲུབས་དགོངས་པ་ལ་རྗེ་ཕག་མོ་གྲུ་པ་དང་མཇལ་ནས། དཀོན་མཆོག་གསུམ་དང་འཁོར་བ་དེ་གཉིས་ཀ་ཡང་བསམ་པར་གོ་གསུང༌། འཁོར་བ་བསམ་པ་ཡིན་ཏེ། རྣམ་པར་རྟོག་པ་འཁོར་བའི་རྒྱུ་ཡིན་ཏེ། དེ་ཡང་བཟང་རྟོག་བསྐྱེད་རིམ་བསྒོམ་པ་ལ་སོགས་པ་དགེ་བའི་ལས་འདུས་བྱས་པས་ལྷ་དང་མིར་སྐྱེ། ངན་རྟོག་ཉོན་མོངས་པའི་ཀུན་སློང་བྱས་ནས་མི་དགེ་བ་འདུས་བྱས་པས་ངན་སོང་དུ་སྐྱེ་སྟེ། ཇི་སྐད་དུ། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །ཞེས་གསུངས་སོ། །དཀོན་མཆོག་གསུམ་ཡང་བསམ་པ་ཡིན་ཏེ། གཉུག་མ་ལྷན་ཅིག་སྐྱེས་པ་ཐོག་མ་ནས་ཡོད་པ་རྣམ་པར་མི་རྟོག་པ། དུས་གསུམ་གྱི་སངས་རྒྱས་ཀྱིས་ཀྱང་མ་གཟིགས་པ། སྤྲོས་པ་ཐམས་ཅད་དང་བྲལ་བ་དེ་དཀོན་མཆོག་གསུམ་ཡིན་ཏེ། མི་རྟོག་ཏིང་འཛིན་ལ་གནས་ན། །མཁའ་བཞིན་བྱེད་པ་མེད་པར་མངོན། །ཞེས་གསུངས་སོ། །དེ་ལྟར་འཁོར་འདས་གཉིས་ཀ་སེམས་སུ་གོ་ཞིང༌། སེམས་དེ་ཡང་རྟོག་པ་མེད་པ་མྱ་ངན་ལས་འདས་པ་ཆེན་པོ་དང༌། རོ་གཅིག་དང་རོ་མཉམ་ཆེན་པོའི་རྣལ་འབྱོར་ཞེས་མིང་གི་རྣམ་གྲངས་ཡིན་ཏེ། ཇི་སྐད་དུ། འཁོར་བ་དང་ནི་མྱ་ངན་འདས། །གཉིས་སུ་ཡོད་པ་མ་ཡིན་ཏེ། །འཁོར་བའི་རང་བཞིན་ཤེས་པ་ཉིད། །མྱ་ངན་འདས་ཞེས་བརྗོད་པར་བྱ། །ཞེས་གསུངས་སོ། །རྣམ་པར་མི་རྟོག་པ་དེ་ཡང་རྣམ་པ་གཉིས་ཏེ། ཞི་གནས་ཀྱི་བདེ་གསལ་མི་རྟོག་པ་དང༌། ལྷག་མཐོང་གི་བདེ་གསལ་མི་རྟོག་པའོ། །ཞི་གནས་ཀྱི་མི་རྟོག་པ་ནི།

ཅི་ཡང་མི་ཚོར་བ་གཉིད་ལོག་པ་ལྟ་བུ་སྟེ། ཕྱི་བ་དང་ཁམས་གོང་མའི་ལྷ་འབའ་ཞིག་བཞིན་ནོ། །དེ་ལྟ་བུའི་ཏིང་ངེ་འཛིན་དེའི་རྒྱུ་ནི་རྩ་རླུང་གི་རྟེན་འབྲེལ་གྱིས་འབྱུང་སྟེ། རྩ་གཉིད་ལོག་པ་ལ་སོགས་པའོ། །གསལ་བ་ནི་མིག་ཕྱེ་བ་དང་བཙུམས་པ་ཁྱད་མེད་པ་ཟླ་བ་ཤར་བ་ལྟ་བུ་དང༌། གཉིད་འོད་གསལ་དུ་སོང་བས་ཉེ་བ་དང་རིང་བ་ལ་སོགས་པའི་ཡུལ་མཐོང་བ་ཡིན། དེའི་རྒྱུ་རླུང་དབུ་མར་ཚུད་པ་ལ་སོགས་པ་ཡིན་ཏེ། བདེ་བ་ནི་ཤིན་ཏུ་བདེ་བ་སྟེ། དེ་ཡི་རྒྱུ་ནི་ཕྱག་རྒྱ་བསྟེན་པ་དང༌། གཏུམ་མོ་ཙu་ལི་བསྒོམ་པ་ལ་སོགས་པ་ཡིན་ནོ། །དེ་ལྟར་གསུམ་པོ་དེ་འཚོགས་སམ་རེ་རེ་ཡང་རུང་སྟེ། གཟུགས་མེད་པ་དང་འདོད་ཁམས་སུ་སྐྱེ་བའི་རྒྱུ་ཡིན་པ་དང༌། ལྷ་ཚེ་རིང་པོ་བཞིན་དུ་ལོག་ལྟ་དང་སྐུར་འདེབས་ཀྱི་རྒྱུ་ཡིན་པའི་ཕྱིར། དུས་གསུམ་གྱི་སངས་རྒྱས་ཀྱིས་སྨད་པས་སྤང་ཞིང་དོར་བར་བྱ། དེ་ལྟ་བུ་དེ་ཡང་བསྒོམ་འདོད་འདོད་པོ་དེ་རྣམ་རྟོག་མང་བ་ལ་གནས་སྐབས་ཀྱི་དྲང་དོན་ཙམ་ཡིན། རྗེ་རིན་པོ་ཆེ་མཐའ་རྩ་བས་ནི་ཞག་གསུམ་ཕྱིན་ཆད་མི་འཇོག་གསུངས། ལྷག་མཐོང་གི་མི་རྟོག་པ་ནི་ཐོག་མ་ནས་ཡོད་པ་གཉུག་མ་ལྷན་ཅིག་སྐྱེས་པའི་ཏིང་ངེ་འཛིན་ངོ་བོ་བདེ་བ། རང་བཞིན་གསལ་བ། རྣམ་པར་མི་རྟོག དེ་ཡང་ཉམས་སྒྲིབ་ཐམས་ཅད་དང་བྲལ་བ་ཡིན་གསུངས། དེ་ལྟ་བུ་སྐྱེ་བའི་རྒྱུ་ཡང་བླ་མ་བྱིན་རླབས་དང་གདམས་ངག་ལྡན་པ་གཅིག་དང༌། སློབ་མ་མོས་གུས་དང་ལྡན་པ་ཞིག་གིས་འཁྲུལ་འཁོར་གསུམ་ལ་བརྟེན་ནས་སྐྱེ་སྟེ། རེ་ཤིག་ལུས་ཀྱི་འཁྲུལ་འཁོར་ནི་རྐང་པ་དཀྱིལ་དཀྲུང་ཆེ་ཆུང་རན་པར་བྱ། ཐུར་སེལ་གྱི་རླུང་དབང་དུ་བྱེད་པ་ཡིན། རྐང་པ་གཡས་ཕྱིར་བཏོན་ན་བདེ་བ་ཡིན། སྒལ་ཚིགས་བསྲང༌། ལག་པ་སྤུ་མཚམས་སུ་མཉམ་གཞག་གི་ཕྱག་རྒྱ་བཀན་ཏེ་བྱ། གཡས་སྟེང་དུ་བདེ་བ་ཡིན། རྐེད་པ་དགྱེ་དགུ་རན་པ་དྲང་པོར་བཞག མིག་གཉའ་ཤིང་གང་ཙམ་དུ་དབབ་སྟེ། དྲང་པོར་བཞག་གོ །ངག་གི་འཁྲུལ་འཁོར་སྨྲ་བརྗོད་དང་བྲལ་བར་བྱ།

སེམས་ཀྱི་འཁྲུལ་འཁོར་བྱ་བྱེད་དང་བྲལ་བར་བྱ། དེ་རྣམས་ཀྱི་རྟེན་འབྲེལ་འཛོམ་པ་ལས་སྐྱེ་གསུངས། ཡང་ཕྱག་རྒྱ་ཆེན་པོ་བསྒོམ་པའི་དུས་སུ། བླ་མར་གསོལ་བ་འདེབས་པ་དང༌། ཡི་དམ་སྒོམ་པ་དང༌། སྙིང་རྗེ་དང་དད་གུས་ལ་སོགས་པ་དྲག་པོ་སྒོམ་པའི་བྱ་བྱེད་དང་བྲལ་བར་བྱའོ། །དེ་རྣམས་བསྒོམ་པའི་དུས་སུ་ཕྱག་རྒྱ་ཆེན་པོ་སྒོམ་པའི་བྱ་བྱེད་དང་བྲལ་བར་བྱ་སྟེ། ཅིག་ཅར་བ་ཡི་སྨན་ཆེན་ལ། །རིམ་གྱིས་པ་ཡི་དུག་ཏུ་འགྱུར། །རིམ་གྱིས་པ་ཡི་སྨན་ཆེནd མཉམ་དུ་ བསྒོམ། ཚོགས་སུ་དེ་བཞིན་བྱུང་ན་དབེན་པར་བསྒོམ། གང་དུ་བྱུང་བའི་དུས་དེ་བཞིན་དུ་གཞན་དུ་ཡང་བསྒོམ་གསུངས། ཡང་སྒོམ་པའི་དུས་སུ་རྣམ་རྟོག་དྲག་པོ་དང༌། ཉོན་མོངས་པ་འཕེལ་ན། བར་དུ་གཅོད་པ་འཇུག་པས་ཐབས་གང་གི་སྒོ་ནས་ཀྱང་སྤང་བར་བྱ་གསུངས། ཡང་དུས་མ་ཡིན་པ་དང༌། ནམ་གྱི་ཆ་སྟོད་དང་ཆ་སྨད་ལ་གཉིད་སྤངས་ཏེ། གདོན་དང་ནད་ལ་སོགས་པ་ཐམས་ཅད་གཉིད་ལ་འཁྲ་d བརྟེན་པ་ བ་ཡིན་པས་གཉིད་སྤང་གསུངས།། །། ༣༦༦༽ ༄། །ཀུན་ལ་སྨན་པའི་རྒྱུ་འབྲས་རྟེན་འབྲེལ་ཟབ་མོའི་བདུད་རྩི་གཏུང་བར་གདམས་པ།། ཀྱེ་ཧོ་ངོ་མཚར་རྨད་ཀྱི་ཆོས། །འདི་ལས་འདི་འབྱུང་ངེས་པ་ཡི། །ཕྱི་ནང་གསང་བའི་རྟེན་འབྲེལ་འདི། །དུས་གསུམ་སངས་རྒྱས་རྣམས་ཀྱིས་གསུངས། །ལུས་སེམས་གཉིས་ཀྱི་གནས་ལུགས་ལ། །ལུགས་འབྱུང་ལུགས་ལས་ལྡོག་པའི་ཆོས། །རྒྱུ་འབྲས་རྟེན་འབྲེལ་ཟབ་མོ་འདི། །བདེ་གཤེགས་བླ་མའི་གསུང་ལས་རྙེད། །འབྲེལ་མེད་ཚིག་གི་བེའུ་བུམ་ལ། །ཟབ་པའི་གདམས་ངག་རེ་བ་ཀུན། །ང་བཟང་གི་གསུང་སྐད་འབྲུག་ལྟར་སྒྲོགས། །ཤི་ན་ཕམ་པོར་མི་མཆི་འམ། །རང་རྒྱུད་པ་སྤོའི་ས་གཞི་ལ། །བྱམས་སྙིང་རྗེའི་ས་བོན་མ་བཏབ་པར། །འབྲས་བུ་སངས་རྒྱས་རེ་བ་ཀུན། །ཏུག་གིས་ཐུག་ན་བསླུ་བར་ངེས། །ཞིང་དང་བསམ་པ་དངོས་པོ་ཡི། །རྒྱུ་འབྲས་རྟེན་འབྲེལ་མ་གོ་བར། །བཟང་པོ་ཁྱད་དུ་གསོད་པ་རྣམས། །རང་ལ་འཁོར་ནས་མི་མཆི་འམ། །སོམས་དང་རྣལ་འབྱོར་དབང་ཕྱུག་རྣམས། །འདི་ནི་བླ་མའི་གདམས་ངག་སྟེ། །རང་གཞན་ཀུན་ལ་སྨན་པ་ཡི། །བདུད་རྩི་འདི་ནི་བཏུང་བར་བྱ།།

།། ༣༦༧༽ ༄། །སྐལ་ལྡན་སེམས་ཐག་ཆོད་པའི་ཞལ་གདམས་ཉམས་ལེན་སྒྲོན་མེ།། རང་སེམས་བླ་མ་རིན་པོ་ཆེ་ལ་ཕྱག་འཚལ་ལོ། །གདམས་པ་ཟབ་མོ་ཞིག་བཙལ་དགོས་སྙམ་ན། ཆོས་ཐམས་ཅད་ལ་མི་ཟབ་པ་མེད། སེམས་གཏན་ལ་འབེབས་པར་གཅིག བླ་མའི་བྱིན་རླབས་ཁྱད་ཆེ། བླ་མ་གདམ་ལ་མོས་གུས་བྱ་བ་དང༌། དེས་བློ་སྣ་བསྒྱུར་བ་གདམས་ངག་ཟབ་པ་ཡིན་ནོ། །བགེགས་ལ་སོགས་པ་མང་བས་སྲུང་འཁོར་དགོས་སྙམ་ན། ཉོན་མོངས་པའི་དུག་ཏུ་རྣམ་རྟོག་རྒྱུན་བཅད་དང༌། འགལ་རྐྱེན་ཐམས་ཅད་མཐུ་རྡུགས་པར་ངེས་སོ། །ཐོས་པ་ཡང་དགོས་པར་འདུག་སྙམ་ན། སེམས་ཕྱག་རྒྱ་ཆེན་པོ་གཉིས་མེད་ཀྱི་ངང་དུ་སྡོད་དང༌། ཆོས་ཐམས་ཅད་དེའི་སྟེང་དུ་གཞོལ་ཞིང་འབབ། དུས་གསུམ་གྱི་སངས་རྒྱས་ཐམས་ཅད་ཀྱིས་ཀྱང་བསྒོམས་པས་གོ་བ་ཡིན་ནོ། །ལས་རྒྱུ་འབྲས་བཤད་པ་ལྟར་བདེན་ནམ་མི་བདེན་སྙམ་ན། ཞིང་བླ་མ་དམ་པ་དང་ཡི་དམ་ཡང་རང་སེམས། ཆགས་སྡང་གི་ཡུལ་ཡང་རང་སེམས་ཡིན་པས། དགེ་སྡིག་ཅི་བྱས་རང་སེམས་ལ་སྨིན་ངེས་པས་བདེན་ནོ། །གདམས་ངག་གི་རྒྱུས་མང་པོ་ཡང་དགོས་སྙམ་ན།་ལས་ཚོགས་བསྒྲུབ་དགོས་སྙམ་ན། ཕྱག་རྒྱ་ཆེན་པོ་གཉིས་སུ་མེད་པའི་ངང་ནས་བྱམས་སྙིང་རྗེ་རྒྱུན་མ་ཆད་པར་བསྒོམས་ན། ལས་ཐམས་ཅད་འགྲུབ་པ་བདོ་བ་ཡིན་ནོ། །འདག་སྦྱར་རམ་དབེན་པར་བསྒོམ་དགོས་སྙམ་ན། རྣམ་ཤེས་ཚོགས་དྲུག་ཡུལ་རྐྱེན་གྱི་རྗེས་སུ་མ་འབྲངས་པར་དྲན་པ་ཡེངས་པ་མེད་པས་འཕོང་དང་གྲི་སྐོར་མཁན་འཐབ་པ་ལྟ་བུར་མ་ཡེང་ཀྱི་གནས་གཞན་དང་པོ་ཡི། །ཉམས་ལེན་གསལ་བའི་སྒྲོན་མ་འདིས། །སྐལ་ལྡན་སེམས་ཐག་ཆོད་པར་གྱིས། །འདིས་ནི་ཀུན་ལ་ཕན་པར་ཤོག། །།

 ༣༦༨༽ ༄། །ཕྱག་རྒྱ་ཆེན་པོ་སྙིང་པོ་དོན་གྱི་གདམས་ངག་ལྔ་ལྡན་དང་དམ་ཚིག་བརྒྱད་ལྡན།། དང་སྡུག་བསྔལ་རོ་སྙོམས། ནད་འབྱུང་བ་བཞི་རོ་སྙོམས་དང་ལྡན་པའོ། །ལྔ་པ་ངེས་ཤེས་སྐྱོན་བསལ་དང་ལྡན་པ་ནི། ཕྱག་རྒྱ་ཆེན་པོའི་དམ་ཚིག་བརྒྱད་ཡིན་ཏེ། དེ་ཡང་རང་སེམས་སྐྱེ་མེད་དུ་རྟོགས་ཀྱང་བླ་མ་རྡོ་རྗེ་སློབ་དཔོན་མི་སྤང༌། གསང་སྔགས་རྡོ་རྗེ་ཐེག་པ་ནས་དམ་པའི་ཆོས་འདུལ་བ་ཡན་ཆད་ལ་ཟབ་མི་ཟབ་དང༌། གྲོགས་པོ་ལ་སོགས་་ཏུ་རྟོགས་ཀྱང་སྙིང་རྗེ་རང་ཤུགས་ལ་སྐྱེ་བ། སྒོམ་པ་མཉམ་རྗེས་མེད་ཀྱང་དགོན་པ་བསྟེན་པར་བྱའོ། །ཕྱག་རྒྱ་ཆེན་པོའི་དམ་ཚིག་བརྒྱུད་པ་སྙིང་པོ་དོན་གྱི་གདམས་ངག་བསྡུས་པ་རྫོགས་སོ།། །། ༣༦༩༽ ༄། །ཡུལ་ལ་མ་བལྟ་སེམས་ལ་མ་བལྟ་ཞེས་པ་དགེ་བའི་བཤེས་གཉེན་ཇོ་སྲས་ཀྱི་ཞུ་ཆོས།། ན་མོ་ར*་གུ་རུ། སྐྱབས་ཆེན་བླ་མ་དཀོན་མཆོག་ལ། །གུས་པས་ཕྱག་འཚལ་སྐྱབས་སུ་མཆི། །སྔོན་སྦྱང་ཚོགས་ཆེན་དཔག་མེད་ཀྱིས། །ད་ལྟ་ཐུབ་པའི་བསྟན་པ་ལ། །སྐྱེ་བ་མི་ལུས་རིན་ཆེན་ཐོབ། །དཔག་མེད་ཡོན་ཏན་གཏེར་གྱུར་པ། །དགེ་བའི་བཤེས་གཉེན་ཇོ་སྲས་ཀྱིས། །ཞུས་པའི་གདམས་ངག་རིན་པོ་ཆེ། །སྐུར་གཅིག་གསུང་བའི་གདམས་ངག་འདི། །ཚུལ་བཞིན་ཉམས་སུ་བླང་བར་ཞུ། །ཁམས་གསུམ་སེམས་ཅན་ཐམས་ཅད་ཀུན། །མི་རྟག་སྲིན་པོའི་ཁར་ཆུད་པས། །ཡུན་རིང་ཞིག་ཏུ་སྡོད་དབང་མེད། །གློག་དང་ཆུ་བུར་ཇི་བཞིན་དུ། །རྟག་པ་མེད་པར་ཐུགས་ལ་ཞོག །བྱམས་དང་སྙིང་རྗེ་བྱང་ཆུབ་སེམས། །ཡི་དམ་ལྷ་ལ་ནན་ཏན་བསྒོམ། །དུས་གསུམ་སངས་རྒྱས་ངོ་བོ་ཉིད། །བླ་མར་མོས་གུས་ཚད་དུ་བསྐྱལ། །བསགས་པ་ཅན་གྱི་གང་ཟག་གིས། །བླ་མར་མོས་གུས་སྐྱེས་པའི་ཚེ། །རང་གི་རིག་པའི་ངོ་བོ་འདི། །ཚིག་དང་ཡི་གེས་མ་བསླད་ཅིང༌། །སྙམ་ཙམ་རྟོག་པས་མ་བཀབ་པའི། །རང་བྱུང་སེམས་ཉིད་ངོ་བོ་མཐོང༌། །ངོ་བོ་གཟུགས་མེད་མཐོང་བ་པོ། །སྒྲ་མེད་ཐོས་པ་པོ་ཡང་མེད། །དྲི་མེད་སྣོམ་པ་པོ་ཡང་མེད། །རོ་མེད་མྱོང་བ་པོ་ཡང་མེད། །རེག་མེད་རེག་པ་པོ་ཡང་མེད། །སེམས་མེད་སེམས་ལས་བྱུང་བའང་མེད། །རྡོ་རྗེ་འཆང་གིས་གསུངས་པའི་དོན། །ཚིག་དང་ཡི་གེས་མ་བསླད་པ། །དོན་གྱི་སྙིང་པོ་རང་གི་སེམས། །མཐའ་བྲལ་གཉུག་མའི་ངོ་བོ་དེ། །སེམས་ལ་བྱ་བྱེད་མེད་པ་མཐོང༌། །བླ་མ་རིན་ཆེན་ཞལ་སྔ་ནས། །ཡུལ་ལ་མ་བལྟ་སེམས་ལ་མ་བལྟ་གསུངས། །ནད་དང་གནོད་པ་སྡུག་བསྔལ་དང༌། །མི་མཐུན་རྐྱེན་རྣམས་ཐམས་ཅད་ལ། །གོང་དུ་སྨོས་པའི་སྦྱོར་བ་བྱས། །དེ་ནས་དེ་ཉིད་བཙིར་གྱིས་བཟུང༌། །དེ་ཡི་ངང་ལ་བཞག་གྱུར་ཅིང༌། །རྒྱུན་ཆད་མེད་པར་བསྐྱངས་གྱུར་ན། །སྤྲིན་ཚོགས་མཁའ་ལ་ཡལ་བ་བཞིན། །མི་མཐུན་རྐྱེན་རྣམས་རང་སར་གྲོལ། །དེས་ན་དགེ་བའི་བཤེས་གཉེན་གྱིས། །རྒྱུན་ཆད་མེད་པར་བསྐྱང་བར་ཞུ།།

།། ༣༧༠༽ ༄། །འཕགས་པ་སངས་རྒྱས་ཕལ་པོ་ཆེ་རྡོ་རྗེ་རྒྱལ་མཚན་གྱི་བསྔོ་བ་དམ་པ།། འཕགས་པ་སངས་རྒྱས་ཕལ་པོ་ཆེ་རྡོ་རྗེ་རྒྱལ་མཚན་གྱི་བསྔོ་བ་ལས། །འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག །ཅེས་གསུངས་སོ། །བདག་དང་སེམས་ཅན་མ་ལུས་ཐམས་ཅད་ཀྱིས། །དུས་གསུམ་བསགས་དང་ཡོད་པའི་དགེ་བ་འདིས། །བདག་དང་འགྲོ་བ་མ་ལུས་ཐམས་ཅད་ཀུན། །བདེ་བ་མཆོག་ཐོབ་སྡུག་བསྔལ་བྲལ་ནས་ཀྱང༌། །མཐར་ཐུག་རྫོགས་པའི་སངས་རྒྱས་ཐོབ་པར་ཤོག །བདག་དང་སེམས་ཅན་ཐམས་ཅད་ཀྱིས་དུས་གསུམ་དུ་བསགས་ཤིང་ཡོད་པའི་དགེ་བའི་རྩ་བ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག དེ་བཞིན་དབྱེར་མེད་རྟོགས་གྱུར་ཅིང༌། འཆད་པ་པོ་ང་ཆོས་ཀྱང་ང༌། །རང་གི་ཚོགས་ལྡན་ཉན་པའང་ང༌། །འཇིག་རྟེན་སྟོན་པ་བསྒྲུབ་བྱ་ང༌། །འཇིག་རྟེན་འཇིག་རྟེན་འདས་པ་ང༌། །དེ་ལྟར་རྟོགས་པའི་རྣལ་འབྱོར་པ། །བསྔོ་བ་འདི་དང་མཐུན་པར་འཇུག །བདག་ནི་ཚེ་རབས་ཐམས་ཅད་དུ། །འདི་འདྲ་སྟོན་པའིོ། །ལུས་ངག་ཡིད་གསུམ་མ་གོ་ན། །བུ་བ་གླང་རྐང་གཉིས་ཡི་རེ་མུག །ཉམས་རྟོགས་ནང་ནས་མ་སྐྱེས་ན། །སྒོམ་ཁ་སློབ་བྱས་པའི་ཁ་ན་མེད། །ཕར་ལ་སྨྲས་པ་ཚུར་ལ་བཟློ། །དཔེར་ན་བྲག་ཆ་ལྷ་མོ་འདྲ། །བུ་བ་གླང་རྐང་གཉིས་ཡི་རེ་མུག །མོས་གུས་སེམས་ལ་མ་སྐྱེས་པ། །དབེན་པར་བསྡད་པའི་ཁ་ན་མེད། །བསྐུངས་པས་ཉམས་རྟོགས་སྐྱེ་མི་སྲི་བ་བས། །གཤེད་མའི་གྲོང་དུ་ཕྱིན་པ་འདྲ། །བུ་ད་རུང་ཁྱོད་ཀྱིས་མ་གོ་འམ། །དྲན་པ་རྒྱུན་ཆད་མ་ཤེས་ན། །ལུས་ངག་ཏབ་ཏབ་ཁ་ན་མེད། །བྱས་པས་འགྲུབ་པར་འགྱུར་མི་སྲིད། །སྤུན་པ་བརྡུངས་པའི་འབྲས་བུ་འདྲ། །བུ་ད་རུང་ཁྱོད་ཀྱིས་མ་གོ་འམ། །འདི་སྟོང་ཉིད་བདུད་རྩི་དམ་པ་མཆོག

།ལྷ་ཆོས་དམ་པ་མ་ཡིན་ཡང༌། །མི་ཆོས་འདུན་མ་ཟབ་མོ་ཡིན། །ཉམས་རྟོགས་སྐྱེ་བའི་ཐབས་ཡིན་ཡང༌། །རྟོགས་པ་སྐྱེ་བའི་རྒྱུན་ཡང་ཡིན། །གཞན་ལ་སྨྲས་པ་མ་ལགས་ཏེ། །ཡིད་མུག་རང་ལ་སྐྱེས་པ་ཡིན།། །། ༣༧༡༽ ༄། །གསང་སྔགས་རྡོ་རྗེ་ཐེག་པའི་ཉམས་ལེན་ཨུ་རྒྱན་རྒྱལ་པོ་ཨི u་£ོ་Zི་ཞེས་པ།། ན་མོ་ར*་གུ་རུ། བཛྲ་Zཆེན་པོ་གསང་སྔགས་ཡིན། །གསང་སྔགས་རྡོ་རྗེ་ཐེག་པ་ལ། །ཉམས་ལེན་ཨིu་£ོ་Zིས་བྱས། །ཤི་གཏམ་ཚིག་ཏུ་བརྗོད་པ་ནི། །ཉོན་མོངས་ལམ་དུ་བྱེད་པ་ཡིན། །དེ་ཡང་རྟེན་འབྲེལ་གསུམ་གྱིས་འགྲུབ། །ཕྱི་དང་ནང་དང་གསང་བའོ། །དེ་ཁོ་ན་ཉིད་ཀྱི་རྟེན་འབྲེལ་ནི། །གཉིས་མེད་བདེ་ཆེན་ལྷན་སྐྱེས་སུ། །གཉིས་སུ་འཛིན་པའི་བག་ཆགས་སྦྱོང༌། །གསང་བ་རྟེན་ཅིང་འབྲེལ་འབྱུང་འདི། །འདོད་ཡོན་ལམ་དུ་འཁྱེར་བ་ཡ་ལ་ཁྱད་པར་ཆོས། །སྤང་བྱ་གཅིག་དང་གཉེན་པོ་གཅིག །ནམ་མཁར་བྱས་པའི་མདུད་པ་རྣམས། །ཇི་སྲིད་ནམ་མཁའ་མ་ཟད་པར། །རྟོག་པའི་མདུད་པ་ག་ལ་ཟད། །ནམ་མཁར་གོ་བ་རྣམས་ཀྱིས་ཀྱང༌། །བཟང་ངན་སྟོང་ལེན་མདུད་པ་རྣམས། །འཆིང་གྲོལ་སྟོང་ལེན་མེད་པ་འདི། །ཁྱེད་མོས་གུས་ཅན་གྱི་མ་གོ་ན། །ད་རུང་མོས་གུས་བྱ་བའི་ཡུལ། །བླ་མ་དམ་པ་མ་གོ་བས། །བླ་མའི་དུས་མཐའ་བསྟེན་པར་གཅེས། །ལར་ལྟ་བའི་མཐར་ཐུག་ཏོག་ཙེ་བ། །མིག་གི་རྣམ་ཤེས་རྟོག་པ་ཡིས། །གཉིས་མེད་ཡེ་ཤེས་ངོ་མཚར་ཆེ། །ངོ་མཚར་ཅན་གྱི་རྣམ་པ་དྲུག །རྣལ་འབྱོར་དབང་ཕྱུག་རྣམས་ཀྱིས་བསྟེན། །མེད་ཀྱང་ཀུ་རེ་བགྱིས་པ་ལགས། །ངེད་ནི་འདུལ་བ་འཛིན་པ་ཡིན། །ཁྱེད་རང་གསང་སྔགས་ཅི་དགར་ོད། །འདུ་ཤེས་འདོད་ཆགས་བྲལ་ལ་སྡོམ་མིན་ག་ལ་ཡོད། །གང་ལ་སྡོམ་དང་སྡོམ་པ་མ་ཡིན་རློམ་སེམས་མེད། །འདི་ནི་ཚུལ་ཁྲིམས་སྡོམ་པ་རྣམ་པར་འདྲེན་པས་གསུངས།། །། ༣༧༢༽ ༄། །འགྲོ་མགོན་བླ་མའི་དམ་ཆོས་སེམས་བསྐྱེད་དང་བསྔོ་བ་མཐིལ་ཡིན་པ།། ཨོཾ་སྭསྟི། སངས་རྒྱས་ཆོས་དང་དགེ་འདུན་དང༌། །རྩ་བ་བརྒྱུད་པའི་བླ་མ་རྣམས། །མ་ལུས་གཅིག་གྱུར་འགྲོ་བའི་མགོན། །མཉམ་མེད་བླ་མ་ལ་བཏུད་ནས། །རང་ལ་བརྩེ་བའི་གྲོགས་པོ་ལ། །ཁ་གསག་གཡོ་སྒྱུ་མ་ཡིན་པར། །སྙིང་གཏམ་ཚིག་གཅིག་གདམས་ངག་འདི། །མ་བརྗེད་ཐུགས་ལ་བཞག་པར་ཞུ། །འགྲོ་མགོན་བླ་མའི་དམ་ཆོས་རྣམས། །སེམས་བསྐྱེད་བསྔོ་བ་མཐིལ་ཡིན་པས། །ཡང་ཡང་དཔག་མེད་བྱེད་པ་དེ། །ལག་ལེན་ཡིན་པས་ཁྱོད་རང་མཁས། །མ་འོངས་དུས་ན་བདག་ཉིད་ཀྱིས། །བླ་མའི་ཞབས་ཏོག་བྱེད་གྱུར་ཞེས། །སྨོན་ལམ་ཙམ་དུ་འདེབས་པ་ལ། །དངོས་སུ་གྲུབ་པ་ངོ་མཚར་ཆེ། །ཐེག་ཆེན་གསང་སྔགས་དམ་ཚིག་ནི། །དམ་པ་བླ་མ་དམ་པ་སྟེ། །ཚིག་ནི་དེ་ཡི་གསུང་ཡིན་པས། །ཅི་གསུང་སྒྲུབ་པ་དམ་ཚིག་མཆོག

།དམ་ཚིག་ལྡན་པའི་རྣལ་འབྱོར་པས། །ཇི་ལྟར་བྱས་ཀྱང་ཚེ་གཅིག་གིས། །སངས་རྒྱས་ཐོབ་པར་བཤད་པ་དེ། །གྲོགས་ཁྱོད་རང་ཡིན་ནོ་ལོགས་ན་མེད། །བྱ་དང་བྱེད་པ་གང་ལ་ཡང༌། །སྐྱོབ་པ་ཤཱཀྱ་སེང་གེ་ཡིས། །བཀག་པ་གནང་བའི་སྐབས་ཡོད་པ། །ཁྱེད་རྣལ་འབྱོར་པ་ཡི་སེམས་ལ་དྲིས། །ཉོན་མོངས་དུག་གསུམ་རྣམ་རྟོག་རྣམས། །དཔག་མེད་སྐྱེས་པར་གྱུར་ན་ཡང༌། །སྤོང་སེམས་མི་དགོས་ངང་དུ་གློད། །ཆུ་དང་ཆུ་རླབས་ཐ་དད་མིན། །རང་ལ་བདེ་སྐྱིད་བྱུང་བ་རྣམས། །བླ་མའི་བཀའ་དྲིན་ཡིན་པས་ན། །ཕོ་རྒོད་མི་བསམ་ཕུད་ཀྱིས་མཆོད། །འདི་ཡིས་བདེ་སྐྱིད་འཕེལ་བ་ཡིན། །སྡུག་བསྔལ་དཔག་མེད་བྱུང་ན་ཡང༌། །ལམ་དུ་བཏང་ཞིང་གསོལ་བ་གདབ། །ལྔ་ལྡན་གྲུབ་ན་རབ་ཏུ་བཤད། །འདི་ལ་མཛད་པའི་རྒྱུ་རུ་བཞེད། །བདེ་དང་སྡུག་བསྔལ་གང་སྣང་ཡང༌། །སེམས་སུ་གོ་བར་བྱས་ནས་ནི། །ཆགས་སྡང་རྟོག་པ་རབ་སྤང་ལ། །གཅིག་ཤོས་གྲགས་པའི་མན་ངག་མཛོད། །སྟོང་དང་སྙིང་རྗེ་དབྱེར་མེད་པ། །སྒོམ་དང་མ་སྒོམ་སྤྲོས་པ་ཡི། །མཐའ་བྲལ་རང་སེམས་རྡོ་རྗེ་དང༌། །གྲོགས་ཁྱེད་ལ་རྟག་ཏུ་མི་འབྲལ་ཞུ། །དམན་ལ་རྔན་ཆེན་མི་བྱེད་ཅིང༌། །བཟང་ལ་ཆགས་པ་མི་མཛད་པའི། །མཉམ་ཉིད་བྱམས་པའི་ཆུ་བོ་དེ། །གྲོགས་ཁྱེད་ཀྱི་རྒྱུད་ལ་ཤུགས་ཀྱིས་འབབ། །སྦྱངས་ལྡན་མཁས་པ་མ་ཡིན་པས། །ནོར་འཁྲུལ་གོང་མར་བཟོད་པར་བཞེས། །དགེ་བས་ལུས་ཅན་མ་ལུས་ཀུན། །རྡོ་རྗེ་འཛིན་པའི་ས་ཐོབ་ཤོག། །། ༣༧༣༽ ༄། །གཉིས་མེད་བདེ་བ་ཆེན་པོའི་མཆོད་པ་དམ་པ་མདོར་བསྡུས་སུ་བཀོད་པ།། ལྟས་ངན་ཐམས་ཅད་ཀྱི་ཡང་རྩེ། མི་སྡུག་པ་བཅོ་བརྒྱད་ཀྱི་སྙིང་པོ། ལེགས་པ་ཐམས་ཅད་ཀྱི་འབྱུང་གནས། བདེ་ལེགས་ཐམས་ཅད་ཀྱི་གཞི་རྟེན། ཆོས་ཐམས་ཅད་ཀྱི་དེ་ཉིད། དཔའ་བོ་མཁའ་འགྲོའི་སྲོག་སྙིང༌། སངས་རྒྱས་སྲས་དང་ཉན་ཐོས་རང་རྒྱལ་ལྷ་རྣམས་དང༌། །འགྲོ་བ་ཀུན་གྱི་བདེ་སྐྱིད་ཆོས་རྣམས་འབྱུང་བའི་གནས། མཆོད་པ་ཀུན་གྱི་མཆོག་གྱུར་དམ་པ་དེས། །དུས་གསུམ་འཁོར་འདས་མ་ལུས་ཐམས་ཅད་ཀུན།

གཉིས་མེད་བདེ་བ་ཆེན་པོ་གཅིག་ཏུ་མཆོད་པར་བགྱིའོ།། །། ༣༧༤༽ ༄། །བསྟན་བཅོས་ཀྱི་རྒྱལ་པོ་ཐབས་སྣང་བའི་མེ་ལོང་ཞེས་པ།། ན་མོ་ར*་གུ་རུ། གཏིང་མཐའ་མེད་པའི་འཁོར་བའི་རྒྱ་མཚོ་ལས། །འགྲོ་ཀུན་ཐུགས་རྗེ་ཆེན་པོའི་ལྕགས་ཀྱུས་འཛིན། །བདེ་ཆེན་གོ་འཕང་མཆོག་ལ་འགོད་པ་ཡི། །ཐབས་མཁས་བླ་མ་མཆོག་ལ་ཕྱག་འཚལ་ལོ། །ཕྲག་དོག་ཞེ་སྡང་བསམ་པ་ཡིས། །གཞན་པས་རང་མཐོ་འདོད་པ་ནི། །ཞེ་སྡང་མནར་སེམས་ཆེན་པོ་ཡིན། །དེ་ཡིས་སྒྲུབ་པ་བྱེད་པ་ནི། །ཕྲག་དོག་ཞེ་སྡང་བསམ་སྦྱོར་བྱེད། །ཅི་ཙམ་སྒྲུབ་པ་བྱས་པ་ལྟར། །ཕན་དང་བདེ་བའི་འབྲས་བུ་བཅོམ། །ཐམས་ཅད་མཁྱེན་པའི་ཡེ་ཤེས་དང༌། །རིང་དུ་གྱུར་བ་མ་ཡིན་ནམ། །ཡང་ཁྱེད་ཀྱི་བླ་མ་དམ་དེས། །ཞེ་སྡང་བསམ་སྦྱོར་དྲག་པོ་ཡིས། །རང་གཞན་ཕུང་བར་གྱིས་དང་ཞེས། །རང་ལ་གདམས་པར་གྱུར་ཏམ་ཅི། །ཁེ་གྲགས་བསྙེན་བཀུར་འདོད་པ་ཡི། །རི་དང་ཐང་དང་ཐག་རིང་དུ། །ཕྱིན་ནས་ཐོས་བསམ་སྒོམ་གསུམ་གྱི། །ཡོན་ཏན་བསྒྲུབ་པར་བྱེད་པ་ཡང༌། །འདོད་ཆགས་བསམ་སྦྱོར་མཐར་ཕྱིན་པས། །ཐར་པའི་འབྲས་བུ་བརླག་པར་བྱེད། །ཡང་ངེད་ཀྱི་སློབ་དཔོན་གོང་མ་རྣམས། །འདོད་ཆགས་བསམ་སྦྱོར་དྲག་པོ་ཡིས། །རང་གཞན་ཕུང་བར་གྱིས་ཤིག་ཅེས། །ངེད་ལ་གདམས་པར་གྱུར་པ་དེ། །ཉམས་སུ་ལེན་པར་གྱུར་ཏམ་ཅི། །ཐོས་དང་བསམ་པའི་ཤེས་རབ་སྤངས། །སྒོམ་པའི་ཤེས་རབ་སྐྱེ་བའི་ཐབས། །དབེན་པ་ཤིང་དྲུང་ཙོག་བུ་སོགས། །སྦྱངས་པའི་ཡོན་ཏན་མི་བསྟེན་ཅིང༌། །སྙེས་d རྒྱབ་སྙེས་པ་ ཤིང་ཉལ་ལ་སོགས་པ་ཡི། །གཉིད་རྨུགས་སྒྲུབ་པ་བྱེད་པ་ཡི། །ཐབས་རྣམས་སྟོན་ཅིང་གྲུབ་ན་ཡང༌། །གཉིད་དང་རྨུགས་པ་ཐམས་ཅད་ཀྱིས། །བསམ་གཏན་བར་དུ་གཅོད་ནས་ཀྱང༌། །གོང་མའི་ལྷག་མཐོང་ཤེས་རབ་ནི། །ནམ་ཡང་སྐྱེ་བ་མི་སྲིད་ན། ཁྱེད་ཀྱི་བླ་མ་དམ་པ་དེས། །གཉིད་དང་རྨུགས་པ་ལ་སོགས་པ། །བསམ་གཏན་སྒྲིབ་པ་འདི་དག་གིས། །ཞི་གནས་དང་ནི་ལྷག་མཐོང་གི

།ཏིང་འཛིན་ཟུང་དུ་འབྲེལ་བ་ནི། །ཅིས་ཀྱང་སྐྱེ་བར་འགྱུར་རོ་ཞེས། །གདམས་ཤིང་བསྟན་པར་གྱུར་ཏམ་ཅི། །བདག་གི་བླ་མ་དམ་པས་ཀྱང༌། །བདག་ལ་དེ་ལྟར་མ་གདམས་ཤིང༌། །སྐྱོབ་པ་ཤཱཀྱ་སེང་གེ་དང༌། །དཔལ་ལྡན་རྡོ་རྗེ་འཆང་ཆེན་གྱིས། །མདོ་རྒྱུད་རྣམས་སུ་མ་གསུངས་ཤིང༌། །གྲུབ་ཐོབ་བརྒྱུད་པ་གོང་d དབེན་པ་ དོར་ཡང༌། །སྡུག་བསྔལ་ཕུང་པོ་འབྱུང་བ་དེ། །བུ་བདག་ཅག་རྣམས་ཀྱིས་མ་ཤེས་པས། །ཚེ་འདི་དང་ཕྱི་མ་ཐམས་ཅད་དུ། །ཕན་ཞིང་བདེ་བའི་ཐབས་ལ་འབད། །ཚེ་འདི་རྙེད་བཀུར་གྲགས་སྙན་ལ། །རྟག་གམ་མི་རྟག་བསམ་མནོ་བཏང༌། །རྟག་པ་མེད་ན་མི་རྟག་པའི། །རང་གི་ལུས་དང་གྲགས་སྙན་གྱིས། །དགོས་པ་ཅི་ཡང་མེད་པ་དེ། །བློ་ཡི་ཕུགས་སུ་བཞག་ནས་ཀྱང༌། །ཁེ་གྲགས་སྤྲོས་པའི་ལྟོས་ཐག་d རེ་ཐག་ བཅད། །འཁོར་བ་གཏིང་མཐའ་མེད་པ་ན། །ངན་སོང་གསུམ་ལ་སོགས་པ་ཡི། །སྡུག་བསྔལ་རྒྱུ་འབྲས་བསམས་ནས་ཀྱང༌། །རྒྱུ་ལས་འབྲས་བུ་བྱུང་བ་རྣམས། །དམ་ཆོས་མངོན་པ་ལ་སོགས་པ། །སྡེ་སྣོད་འཛིན་པའི་སྐྱེས་བུ་ལ། །བཏུད་ནས་ཤེས་པར་བྱ་བ་འམ། །ཉོན་མོངས་གསུམ་ལས་ངན་སོང་གསུམ། །དགེ་བ་བཅུ་ལས་ལྷ་རྣམས་དང༌། །དགེ་བ་བཅུ་དང་བྱམས་པ་དང༌། །སྙིང་རྗེ་བསམ་གཏན་སྙོམས་འཇུག་གིས། །ཁམས་གསུམ་འཁོར་བའི་འབྲས་བུ་སྨིན། །འཁོར་བ་སྡུག་བསྔལ་ཉིད་ཡིན་ཞེས། །རྫོགས་སངས་རྒྱས་ཀྱིས་གསུངས་པ་དང༌། །དེ་ཡང་ལྷ་གནས་གོང་མ་རྣམས། །གོང་མར་སྐྱེས་པའི་ཚུལ་ལུགས་ནི། །བྱམས་པ་རྒྱུད་ལ་སྐྱེས་ནས་ཀྱང༌། །བྱམས་པ་འདོད་ཅིང་ཆགས་པ་དང༌། །བྱམས་པ་བདག་གིར་བྱས་པ་ཡིན། །ཇི་ལྟར་སྲིན་བུའི་ཁ་ཆུས་ནི། །རང་ལས་སྐྱེས་པ་བཅིངས་པ་ལྟར། །བྱམས་པ་སྐྱེས་པའི་ལྷ་གནས་ལ། །སྙིང་རྗེའི་བསམ་གཏན་ལ་སོགས་པའི། །སྐྱེ་བའི་རྒྱུ་དང་བྲལ་བ་ལ། །འབྲས་བུ་གོང་མར་སྐྱེ་མི་སྲིད། །དེ་བཞིན་བསམ་གཏན་བཞི་པོ་དང༌། །བསམ་གཏན་སྙོམས་འཇུག་གོང་མའི་ལྷ། །གོང་མར་སྐྱེ་བར་འགྱུར་པ་ནི། །སྙིང་རྗེ་བསམ་གཏན་སྙོམས་འཇུག་རྣམས། །རྒྱུད་ལ་སྐྱེས་ཤིང་ཐོབ་པ་ལ། །འདོད་ཅིང་ཆགས་པ་བྲལ་བ་བས། །གོང་ནས་གོང་དུ་འཕོ་བ་ཡིན། །འཁོར་བར་སྐྱེ་བར་བྱེད་པའི་རྒྱུ། །ཤེས་ནས་རྒྱུ་ལས་མ་ལོག་པར། །འབྲས་བུ་སྡུག་བསྔལ་མི་འགོག་པས། །འགོག་པའི་བདེན་པ་མངོན་དུ་བྱ། །སྡུག་བསྔལ་རྒྱུ་འབྲས་སུས་འགོག་པའི། །འགོག་པ་མངོན་དུ་བྱེད་པ་ལ། །སྡུག་བསྔལ་འགོག་པར་འགྱུར་བའི་ལམ། །མངོན་དུ་བྱ་བ་བསླབ་པ་གསུམ། །སོ་སོ་སྐྱེ་བོའི་ཁམས་རྒྱུད་ལ། །ཇི་ལྟར་སྐྱེས་པའི་རིམ་པ་བཞིན། །ཕྱི་དང་ནང་ལ་འདོད་ཆགས་དང༌། །བྲལ་བར་གྱུར་པའི་དགེ་སྦྱོར་ནི། །འདོད་པའི་ཁམས་སུ་མི་སྐྱེ་ཞིང༌། །དེ་བཞིན་དགའ་དང་བདེ་བ་དང༌། །བཏང་སྙོམས་རྒྱུད་ལ་སྐྱེས་པ་ལ། །འདོད་ཅིང་ཆགས་པ་དང་བྲལ་བས། །རྫུ་འཕྲུལ་ལ་སོགས་མངོན་ཤེས་ལྔ། །རིམ་གྱིས་རྒྱུད་ལ་སྐྱེས་ནས་ཀྱང༌། །ཟག་པ་ཟད་པའི་ཤེས་པ་ནི། །བདག་མེད་རྟོགས་པར་འགྱུར་བ་ཡིན། །བདག་མེད་རྟོགས་པར་གྱུར་པ་ཡིས། །ཐུབ་པའི་བསྟན་པ་རིན་པོ་ཆེའི། །སེམས་དང་ཤེས་རབ་རྣམ་གྲོལ་ཞིང༌། །དགྲ་བཅོམ་ཆེན་པོ་ཟག་པ་ཟད། །ལས་དང་ཉོན་མོངས་རང་རྒྱུད་ཀྱིས། །ཁམས་གསུམ་འཁོར་བར་མི་སྐྱེ་བ། །ཉན་ཐོས་འབྲས་བུ་ཐོབ་པ་ཡིན། །འདི་ཡང་གནས་སྐབས་འབྲས་བུ་ཞེས། །སློབ་དཔོན་འཕགས་པས་གསུངས་པ་དང༌། །འབྲས་བུ་ཉན་ཐོས་རང་རྒྱལ་ལ། །རྒྱལ་སྲས་རྣམས་ཀྱིས་སྨད་པ་དང༌། །ནམ་མཁའ་མཉམ་པའི་མ་རྒན་རྣམས། །སྙིང་བརྩེ་མེད་པས་སྤངས་པ་ལ། །ཧ་ཅང་གློ་བ་མ་རངས་པའི། །རྒྱལ་སྲས་བདག་ཉིད་ཆེན་པོ་རྣམས། །བྱང་ཆུབ་མཆོག་ཏུ་སེམས་བསྐྱེད་ནས། །ཐེག་ཆེན་ཕ་རོལ་ཕྱིན་དྲུག་གིས། །སེམས་ཅན་ཐམས་ཅད་སྨིན་པར་མཛད། །དེ་ཡང་སྙིང་རྗེ་ཆེན་པོ་ཡིས། །སེམས་ཅན་སྨིན་པར་བྱེད་པ་ནི། །ཐེག་པ་ཆེན་པོ་གསང་སྔགས་ཀྱི། །རྒྱུ་དང་ལམ་ལ་གནས་པ་ཡི། །འབྲས་བུ་མངོན་དུ་བྱེད་པ་ཡིན། །འདི་ཡང་ལུས་ངག་ཡིད་གསུམ་གྱི། །འཁྲུལ་འཁོར་གནད་ལ་བརྟེན་པ་ཡིས། །ཉམས་གསུམ་སྤྲིན་གྱི་ཚོགས་འདུས་ནས། །དགའ་སྐྱིད་སྤྲོ་བའི་ཆར་བབ་སྟེ། །ཉོན་མོངས་རྟོག་པའི་རྡུལ་འཚུབ་ཀྱང༌། །ངམ་ངམ་ཤུགས་ཀྱིས་ཞི་བ་དང༌། །བླ་མའི་དུས་མཐའ་བསྟེན་པ་ཡིས། །ལྷན་ཅིག་སྐྱེས་པའི་ཡེ་ཤེས་ཀྱང༌། །རིམ་པ་བཞིན་དུ་སྐྱེ་བར་འགྱུར། །དེ་ལྟར་ཉན་ཐོས་རང་རྒྱལ་དང༌། །ཐེག་པ་ཆེན་པོ་གསང་སྔགས་ཀྱང༌། །བརྩོན་འགྲུས་ཅན་གྱིས་འགྲུབ་པ་ཡིན། །རྩ་བ་མེད་པའི་མི་རྣམས་ལ། །ལོ་འདབ་ཚིག་གི་སྡེབ་སྦྱོར་ཚོགས། །མང་པོ་སྨྲས་ཀྱང་མི་ཕན་པས། །ཡེངས་པ་མེད་པའི་བརྩོན་འགྲུས་ཀྱིས། །སྒྲུབ་པ་སྙིང་པོར་བྱེད་པ་གཅེས། །བསྟན་བཅོས་ཀྱི་རྒྱལ་པོ་ཐབས་སྣང་བའི་མེ་ལོང་ཞེས་བྱ་བ་རྫོགས་སོ།།

།།

 ༣༧༥༽ ༄། །ཕྱག་རྒྱ་ཆེན་པོའི་སྒོམ་ཆེན་ལ་དོན་གཉིས་ངམ་ངམ་ཤུགས་ཀྱིས་གྲུབ་པ།། ཉེས་པ་ཀུན་ལས་རྣམ་གྲོལ་ཞིང༌། །ཡོན་ཏན་ཀུན་གྱིས་བརྒྱན་པ་པོ། །རང་གཞན་དོན་གྲུབ་རིན་པོ་ཆེ། །བླ་མའི་ཞབས་ཀྱི་པད་མོར་འདུད། །ལྔ་བརྒྱ་དུས་ཀྱི་སྙིགས་མ་འདིར། །འགྲོ་དོན་མཛད་པའི་རྣལ་འབྱོར་པ། །ཕྱག་རྒྱ་ཆེན་པོའི་སྒོམ་ཆེན་ལ། །རྣམ་པ་གཉིས་སུ་འབྱུང་བ་ཡིན། །འཇིག་རྟེན་མགོན་པོ་རིན་ཆེན་ལྟར། །རང་གཞན་དོན་རྣམས་འགྲུབ་པ་དང༌། །འགྲོ་བ་སྨིན་པར་མཛད་པ་ཡང༌། །རྩུབ་ཅིང་གདུལ་དཀའ་ཐམས་ཅད་ཀྱང༌། །ལ་ལས་བྱ་བྱེད་མི་དགོས་པར། །ངམ་ངམ་ཤུགས་ཀྱིས་དུལ་བ་དང༌། །ཤིན་ཏུ་གདུག་པའི་ས་ཕྱོགས་སུ། །ངང་གིས་ཡུན་རིང་བཞུགས་པ་དང༌། །གདུལ་བྱ་དག་པའི་ཚོགས་རྣམས་དང༌། །ངམ་ངམ་ཤུགས་ཀྱིས་བྱུང་གྱུར་ནས། །ཐུབ་པའི་བསྟན་པ་རིན་པོ་ཆེ། །བསླབ་གསུམ་རྒྱས་པར་མཛད་པ་ནི། །བྱང་ཆུབ་སེམས་དཔའི་སྤྲུལ་པ་འམ། །ཡང་ན་སངས་རྒྱས་སྤྲུལ་པ་སྟེ། །དེང་སང་དུས་ན་བྱུང་བ་ཡི། །དགེ་བའི་བཤེས་གཉེན་ཆེན་པོ་ཡིན། །གཅིག་ཤོས་དགེ་བའི་བཤེས་གཉེན་ནི། །སྔོན་སྦྱང་དད་པའི་ཤུགས་རྒྱས་པས། །དཔལ་ལྡན་བླ་མའི་མོས་གུས་ཀྱིས། །ཕྱག་རྒྱ་ཆེན་པོའི་རྟོགས་པ་སྐྱེས། །རྟོགས། །རང་རྒྱུད་བསྒྲུབ་པའི་སྒོམ་ཆེན་ཡིན། །ཁ་ཚོ་སྣ་ཚོ་ཅི་འདྲ་ཡང༌། །སློབ་པ་ལམ་ལ་གནས་པ་ཡིན། །ཡང་ན་དགེ་འདུན་ཚོགས་ལ་བརྟེན། །ཡང་ན་གཅིག་པུར་དབེན་པར་བསྡད། །དེ་འདྲའི་ཐབས་དང་བྲལ་བ་ན། །རྒྱ་ལ་གལ་ཏེ་རྣལ་འབྱོར་པ། །ཡང་ན་གནས་བརྟན་ཆེན་པོར་འགྱུར། །བར་དང་སྡུམས་དང་གནས་བརྟན་མཛད། །འཁྲུག་དཔོན་བུད་སྨད་ཅན་དུ་འགྱུར། །ཟང་ཟིང་སྤྲོས་པའི་དབང་སོང་བས། །རང་གཞན་ཐམས་ཅད་ཅིར་འོང་ཡང༌། །ད་རུང་མ་ངེས་པ་ལ་གནས། །ཨ་ལ་ལ་དང་ཨ་ཛི་ཛི། །ལར་གྱི་སྤྲོས་པའི་བྱ་བྱེད་འདིས། །ཆོས་རྗེ་བླ་མ་རིན་ཆེན་གྱིས། །མཐར་ཐུག་སངས་རྒྱས་མི་ཐོབ་གསུངས། །སྐྱོབ་པ་ཤཱཀྱ་སེང་གེ་དང༌། །སྟོབས་ཀྱིས་འཁོར་ལོས་བསྒྱུར་བའི་མཆོག

།རིན་ཆེན་བདུན་དང་ལྡན་ནས་ཀྱང༌། །གླིང་བཞི་འཁོར་ལོས་བསྒྱུར་བ་ཡི། །བདེ་སྐྱིད་སྤྲོས་པ་སྤངས་ནས་ཀྱང༌། །རབ་ཏུ་གཤེགས་ཤིང་བསོད་སྙོམས་མཛད། །བཅུད་ལེན་ལ་སོགས་ཆེན་པོའི་སྨན། །སྤངས་ནས་བརྐུས་ཏེ་བོར་བ་ཡི། །སྨན་རྣམས་བསྟེན་པར་མཛད་པ་ལས། །བྱང་ཆུབ་མཆོག་གི་ཤིང་དྲུང་དུ། །བདུད་ཚོགས་ཐམས་ཅད་བཏུལ་ནས་ཀྱང༌། །སེམས་ཉིད་ཞི་བའི་གཤིས་ཉིད་དུ། །ནམ་གྱི་ཐོ་རངས་རྫོགས་སངས་རྒྱས། །ལར་སོམས་དང་རྣལ་འབྱོར་དབང་ཕྱུག་རྣམས། །གཟུང་འཛིན་སྤྲོས་པའི་རྣམ་རྟོག་གིས། །རང་གཞན་དོན་རྣམས་གྲུབ་གྱུར་པ། །ཐོས་སམ་གཟིགས་པ་ཡོད་དམ་ཀྱེ།། །། ༣༧༦༽ ༄། །རྡོ་རྗེ་རྒྱལ་མཚན་གྱི་བསྔོ་བའི་སྐོར་དགེ་སློང་རྒྱལ་བ་སེ་སྟོན་ལ་གནང་བ།། དུས་གསུམ་སངས་རྒྱས་ཐམས་ཅད་ཀྱིས། །བྱིན་གྱི་བརླབས་པ་འགྲོ་བའི་མགོན། །རྒྱལ་སྲས་རྡོ་རྗེ་རྒྱལ་མཚན་དང༌། །ཕྱག་འོས་ཀུན་ལ་ཕྱག་འཚལ་ལོ། །གང་འདི་དུས་གསུམ་རྒྱལ་བའི་གསུང༌། །རྟེན་ཅིང་འབྲེལ་འབྱུང་ཟབ་མོ་འདི། །བྱས་དང་ཡོད་པར་གྱུར་པ་ཉིད། །བྱས་པ་ལུགས་ལས་འབྱུང་བ་སྟེ། །ཡོད་པ་ལུགས་ལས་ལྡོག་པ་འོ། །དེ་ཡི་ཉམས་ལེན་འདི་ལྟ་སྟེ། །ལྷན་ཅིག་སྐྱེས་པ་ཡོད་པ་ཡི། །དགེ་བའི་རྩ་བ་རྟོགས་པ་ལ། །ཡང་དག་ཤེས་རབ་ཞེས་བྱ་བ། །ཁམས་དང་གནས་ལུགས་དེ་ཉིད་ལ། །ལོག་པར་རྟོགས་པའི་བྱེ་བྲག་ནི། །མུ་སྟེགས་པ་དང་སངས་རྒྱས་པའི། །ལྟ་བ་གྲུབ་པའི་མཐའ་རྣམས་ཀྱི། །རྟོག་པ་ཐམས་ཅད་སྤངས་པ་དང༌། །དེ་ཉིད་རྟོགས་པར་གྱུར་པའི་ཐབས། །རྟོགས་ལྡན་བླ་མ་དམ་པ་ལ། །ཇི་ལྟར་བསྟེན་པར་བྱ་བ་དང༌། །རྟོགས་པ་མཐོ་དམན་བྱེ་བྲག་གིས། །ས་དང་ལམ་གྱི་རིམ་པ་ལ། །ཇི་ལྟར་ཉམས་སུ་བླང་བ་ལ། །ཕུན་སུམ་ཚོགས་པ་རྣམ་པ་ལྔ། །ཇི་ལྟར་ཉམས་སུ་བླངས་པ་ཡིས། །མཐར་ཐུག་ཆོས་སྐུ་ཐོབ་འགྱུར་ན། །ཆུ་ཁམས་གསེར་དང་ནམ་མཁའ་བཞིན། །དག་པ་རྣམས་ཀྱིས་དག་པ་ཡི། །ཡོད་པའི་དགེ་བའི་རྩ་བ་ཡི། །རྒྱུ་ལམ་འབྲས་བུ་ཐམས་ཅད་ཀྱི། །ཚུལ་ལུགས་སྟོན་པས་བསྟན་པ་འོ། །བྱས་པ་བྱས་ལ་མི་རྟག་ཉིད། །དགེ་དང་མི་དགེ་གང་ཡང་རུང༌། །སྐར་མ་རབ་རིབ་མར་མེ་དང༌། །སྒྱུ་མ་ཟིལ་པ་ཆུ་བུར་འདྲ། །ལུས་དང་ངག་དང་ཡིད་རྣམས་ཀྱིས། །བྱས་པའི་དགེ་བའི་རྩ་བ་རྣམས། །བྱང་ཆུབ་མཆོག་ཏུ་སེམས་བསྐྱེད་ཅིག

།དགེ་བའི་རྩ་བ་བསྔོ་བ་ཡིས། །བྱང་ཆུབ་ཐོབ་པའི་ལམ་དུ་འགྱུར། །མཐར་ཐུག་འབྲས་བུ་གཟུགས་སྐུ་གཉིས། །ཐོབ་པའི་རྒྱུ་ལམ་འབྲས་བུ་ཡིན། །ཁམས་གསུམ་འཁོར་བའི་སེམས་ཅན་རྣམས། །གནས་ལུགས་བཞི་དང་གློ་བུར་གྱི། །རྐྱེན་ལས་བྱུང་བར་ངེས་པས་ན། །དུས་གསུམ་སངས་རྒྱས་ཐམས་ཅད་ཀྱི། །བསྟན་པ་དམ་ཆོས་ཐམས་ཅད་ཀྱང༌། །འདི་ལས་གཞན་མེད་ངེས་པ་འོ། །འཁོར་དང་མྱ་ངན་འདས་པའི་ཆོས། །ཐམས་ཅད་སེམས་སུ་མ་རྟོགས་ཤིང༌། །སེམས་ཉིད་དགོངས་པས་མ་སྐྱེས་པ། །ཉམས་རྟོགས་གཅིག་ཏུ་མ་གྲུབ་པས། །བྱས་པའི་དགེ་བའི་རྩ་བ་ཀུན། །བྱང་ཆུབ་མཆོག་ཏུ་བསྔོ་བ་ལས། །ཡོད་པ་བསྔོ་བའི་མིག་མེད་པ། །ཨེ་མ་ཡིད་མུག་སྐྱུག་རེ་བྲོ། །ཡོད་པའི་དགེ་བའི་རྩ་བ་ཡང༌། །ཞིང་དང་བསམ་པ་དངོས་པོ་གསུམ། །གདོད་ནས་དག་ཅིང་སྐྱེ་མེད་ལ། །བསྔོ་བ་བསྔོ་བྱེད་གང་མཐོང་བ། །དུག་ཅན་ཁ་ཟས་ཟ་ཞེས་པ། །འཁོར་གསུམ་ཉེས་པར་མཐོང་བ་དང༌། །ཅིས་སྟོང་མི་ཤེས་རྨོངས་པ་རྣམས། །དགེ་མེད་སྡིག་མེད་མ་བསྔོ་ཞེས། །འཁོར་གསུམ་ཡོངས་དག་མི་དམིགས་པ། །དམིགས་པའི་ཡུལ་དུ་བྱེད་པ་ཡི། །བློས་བྱས་དམིགས་པ་མེད་པ་ཞེས། །མེད་པར་སྨྲ་བ་སྙིང་རེ་རྗེ། །ཐབས་དང་བྲལ་བའི་ཤེས་རབ་དང༌། །ཤེས་རབ་བྲལ་བའི་ཐབས་རྣམས་ཀྱིས། །ནམ་ཡང་བྱང་ཆུབ་མི་ཐོབ་ཅེས། །སྟོན་པའི་གསུང་རབ་ཐམས་ཅད་དུ། །རྒྱ་ཆེར་གསུངས་པ་མ་ཚོར་རམ། །སངས་རྒྱས་བསྟན་པའི་སྒོར་ཞུགས་ཤིང༌། །དཀོན་མཆོག་གསུམ་ལ་སྐྱབས་སོང་བ། །སྟོན་པ་ཐམརིན་པོ་ཆེ། །འདི་ཡི་རྗེས་སུ་ཞུགས་ནས་ཀྱང༌། །རྟག་ཏུ་བསྔོ་བ་འདི་ཡིས་བསྔོ། །ནམ་མཁའི་ཁམས་དང་ཆོས་ཀྱི་དབྱིངས། །སེམས་ཅན་ཁམས་ཀྱི་མཐའ་མེད་པ། །མཉམ་ཉིད་རྒྱ་མཚོ་ཆེན་པོ་འདིར། །བསྔོ་བའི་རྒྱལ་པོ་འདི་དང་ནི། །མཐུན་པར་འཇུག་པ་གང་ཡིན་པ། །དེ་དང་མཐུན་པའི་རླུང་གིས་ནི། །སྐུ་གསུམ་རིན་ཆེན་གླིང་མཆོག་ཏུ། །མྱུར་དུ་ཕྱིན་པ་ངོ་མཚར་ཆེ། །དད་ལྡན་བརྩོན་འགྲུས་ཆེ་བ་དང༌། །ཉོན་མོངས་གཡོ་སྒྱུ་ཆུང་བ་དང༌། །ཆོས་འདིས་རང་རྒྱུད་སྦྱངས་པ་ཡི། །དགེ་སློང་རྒྱལ་བ་སེ་སྟོན་གྱིས། །བསྔོ་བ་འདི་ལ་བསྟོད་པ་ཡི། །དམ་ཆོས་གཞུང་དང་མཐུན་གྱུར་པ། །དགེ་སློང་རིན་ཆེན་དཔལ་ལ་ཞུས། །འདི་བྱས་དགེ་བའི་རྩ་བ་འདིས། །བདག་དང་སེམས་ཅད་ཐམས་ཅད་ཀུན། །རྡོ་རྗེ་རྒྱལ་མཚན་བསྔོ་བ་ཡིས། །ཀུན་བཟང་གོ་འཕང་ཐོབ་པར་ཤོག།

།། ༣༧༧༽ ༄། །ཆོས་དང་ཆོས་མིན་འབྱེད་པ་སེམས་ཀྱི་གྲོས་འདེབས།། ཇི་ལྟར་མ་རིག་ཉེས་པའི་གཞི། །ཚུལ་བཞིན་མ་ཡིན་ཡིད་བྱེད་ལས། །འབྱུང་བར་གྱུར་ན་ཚུལ་བཞིན་དུ། །ཡིད་ལ་བྱེད་པ་ཅི་ཡི་ཕྱིར། །རིག་པ་ཡེ་ཤེས་རྒྱུར་མི་འགྲོ། །དེས་ན་ཆགས་སྡང་བྲལ་བའི་སེམས། །མཁས་པ་སུ་ཞིག་གོམས་མི་བྱེད། །ཇི་ལྟར་གཟུང་དང་འཛིན་པ་ལས། །རྟེན་ཅིང་འབྲེལ་བར་འབྱུང་རྣམས་སུ། །སྲིད་པ་གསུམ་དུ་འཁོར་གྱུར་ན། །གཟུང་འཛིན་གཉིས་མེད་རང་སེམས་ལ། །མཁས་པ་སུ་ཞིག་གོམས་མི་བྱེད། །དང་པོའི་རྣམ་རྟོག་བདག་འཛིན་ལས། །བདག་གིས་འདི་དང་འདི་ཞེས་པའི། །འདུ་བྱེད་རྣམས་ལ་འདུས་བྱས་ན། །བྱས་པ་མི་རྟག་རྟེན་འབྲེལ་ཞེས། །སྟོན་པས་གསུངས་ན་ཅི་ཡི་ཕྱིར། །མི་རྟོག་པ་ལ་གོམས་མི་བྱེད། རང་སེམས་རྟོག་པ་ལ། སངས་རྒྱས་ཐོབ་པ་ལ། སྐྱེ་མེད་དུ་རྟོགས་དགོས་སམ་མི་དགོས། སེམས་ལ་རྟོག་དཔྱོད་ཐོངས། ཆོས་དང་ཆོས་མ་ཡིན་པ་རྣམ་པར་འབྱེད་པ་ཞེས་བྱ་བ་སེམས་ཀྱི་གྲོས་འདེབས་འདི། སྐལ་ལྡན་རྣམས་ཀྱི་ཐུགས་ལ་ཞོག །སྐལ་མེད་རྣམས་ལ་འདི་ལྟར་ཞུ། །ཡར་འགག་དང་ཉ་གར་མ་ཕྱིན་ན། །དམ་པར་བཞུགས་ཀྱང་ཁྲལ་འཇལ་ཙམ། །རང་སེམས་ཆོས་སུ་མ་སོང་བའི། །ལྟ་བ་མཐོ་ཡང་ཐོས་བསམ་ཡིན། །རང་སེམས་ཆོས་སུ་སོང་གྱུར་ན། །ཅི་བྱས་དོན་དུ་འགྲོ་བར་མཆི། །འཁོར་འདས་གཉིས་ཀྱི་ཁྱད་པར་དེ། །རང་སེམས་སྐྱེ་བ་མེད་པ་འདི། །རྟོགས་མ་རྟོགས་གཉིས་ཀྱི་ཁྱད་པར་ལས། །ལོགས་ན་ཡོད་པ་མ་ཡིན་ཏེ། །བཅོམ་ལྡན་འདས་ཀྱི་ཞལ་སྔ་ནས། །རང་སེམས་ཡེ་ཤེས་ཡིན་པའི་ཕྱིར། །སངས་རྒྱས་གཞན་དུ་མ་ཚོལ་གསུང༌། །དངོས་འཛིན་འཆིང་བ་མ་ལོག་པར། །ཐེག་པ་ཆེན་པོར་ཁས་བླངས་ཀྱང༌། །འཁོར་བའི་མེ་དཔུང་བཟློག་པར་དཀའ། །གཏིང་མཐའ་མེད་པའི་འཁོར་བ་རུ། །རྣམ་རྟོག་ཆུ་སྲིན་གྱི་ཁར་ཆུད་ནས། །སྐྱེ་རྒ་ན་འཆིའི་ནད་ཀྱིས་གཟིར། །ནད་གསོ་འམ་མི་གསོ་རང་དབང་ཆེ། །འདོད་པའི་ལྕགས་ཀྱུ་འདི་སྣ་རེ་གཟེར། །ཆོས་བརྒྱད་ཀྱི་འཇའ་ཚོན་འདི་བཀྲག་རེ་གསལ། །ཚེ་འདི་ཡི་སྲད་བུ་ཨེ་རེ་དམ། །དེ་གཅོད་དམ་མི་གཅོད་རང་དབང་ཆེ། །བསགས་པ་རབ་གྱུར་གྱི་སྐྱེས་བུ་ཀུན། །མི་ལུས་རིན་ཆེན་ཁྱད་པར་འདི། །རྙེད་པར་དཀའ་ལ་འཇིག་པར་སླ། །དེ་ཆུད་གསོན་ནམ་མི་གསོན་རང་དབང་ཆེ། །སྙིང་ནས་བྱང་ཆུབ་བསྒྲུབ་པ་ན། །འཁོར་བ་མེ་ཡི་ཕུང་པོ་ལ། །དགའ་བ་སྤངས་ལ་ཐར་པ་སྒྲུབ། །དེ་སྡུག་བསྔལ་དུ་མཐོང་ངམ་མི་མཐོང་རང་དབང་ཆེ། །བླ་མ་དམ་པའི་དྲིན་ཐོབ་ནས། །སྙིང་རྗེ་བྱང་སེམས་ཀྱི་དཀྱིལ་འཁོར་ཅན། །སྨིན་ལམ་རིན་ཆེན་དབང་བཞི་བསྐུར། །དེ་སྨིན་ནམ་མི་སྨིན་རང་དབང་ཆེ། །གསང་སྔགས་རྡོ་རྗེ་ཐེག་པ་འདི། །སྔ་ནས་མ་བྱུང་ད་མི་འབྱུང༌། །དོན་བརྒྱུད་བླ་མ་རྗེ་ལ་མངའ། །དེ་བསྟེན་ནམ་མི་བསྟེན་རང་དབང་ཆེ། །ཚེ་འདིའི་ལྟོས་ཐག་རབ་བཅད་དེ། །མོས་གུས་བརྩོན་འགྲུས་རབ་བསྐྱེད་ནས། །ལྟོས་པ་མེད་པའི་སྐྱེས་བུ་ཡིས། །བསྒྲུབ་ན་ཚེ་འདིར་འབྲས་བུ་ཐོབ། །བསྒྲུབ་བམ་མི་བསྒྲུབ་རང་དབང་ཆེ། །ཚེ་གཅིག་ལུས་གཅིག་གིས་སངས་རྒྱ་བ། །ཐབས་ཆེན་ཧེ་རུ་ཀ་ལ་མངའ། །དོན་གྱིས་ལྷན་ཅིག་སྐྱེས་པ་ཡིན། །རྟོགས་སམ་མི་རྟོགས་རང་དབང་ཆེ། །ཁམས་དགུ་འདུས་པའི་རི་བོ་ལ། །གསང་བ་སྨན་གཅིག་ཞེས་བྱ་བ། །ནད་ཀུན་འཇོམས་པའི་སྨན་གཅིག་གདའ། །དེ་བརྐོ་འམ་མི་བརྐོ་རང་དབང་ཆེ། །རང་རིག་ཤེལ་སྒོང་དག་པ་ལ། །རིགས་དྲུག་དྲི་མ་མདངས་རེ་གསལ། །འདུ་འབྲལ་མེད་པའི་ངང་ཉིད་ལ། །དེ་ཕྱི་འམ་མི་ཕྱི་རང་དབང་ཆེ། །རང་རིག་མེ་ལོང་གཡའ་བྲལ་བར། །འཁོར་འདས་གཉིས་ཀྱི་གཟུགས་བརྙན་གསལ། །གཟུགས་བརྙན་ཆོས་ཀྱིས་སྟོང་པ་དེ། །དེ་བལྟ་འམ་མི་བལྟ་རང་དབང་ཆེ། །བདེ་གསལ་མི་རྟོག་རྒྱ་མཚོ་དེ། །རྣམ་རྟོག་རླུང་གི་རྦ་རླབས་འཁྲུགས། །ངང་ལ་གནས་ན་ཞི་ལགས་ཏེ། །དེ་སློབ་བམ་མི་སློབ་རང་དབང་ཆེ། །རང་སེམས་ནམ་མཁའ་དག་པ་ལ། །སྙིང་རྗེ་ཞེན་མེད་ཀྱི་ཆུ་འཛིན་འཁྲིགས། །བྱང་ཆུབ་སེམས་ཀྱི་ཆར་རྒྱུན་འབབ། །དེ་འབྲས་བུ་སྨིན་ནམ་མི་སྨིན་རང་དབང་ཆེ། །མ་བཅོས་ལྷུག་པའི་ས་གཞི་ལ། །མོས་གུས་དད་པའི་ལྗོན་ཤིང་སྐྱེས། །སྣང་མེད་ཤེལ་གྱི་མེ་ཏོག་འབུས། །བྱིན་རླབས་ཉི་མའི་འོད་ཟེར་ཤར། །དེ་ཁ་འབྱེད་དམ་མི་འབྱེད་རང་དབང་ཆེ། །རིན་ཆེན་རི་བོའི་བླ་མ་ལ། །འཆི་མེད་བདུད་རྩིའི་ཆུ་མིག་ཡོད། །མོས་གུས་འགྱུར་བ་མེད་པ་ཡིས། །དེ་འཐུང་ངམ་མི་འཐུང་རང་དབང་ཆེ། །མོས་གུས་བླ་མའི་རྐྱེན་དག་གིས། །མ་བཅོས་ལྷུག་པའི་ལམ་ལ་འགྲོ། །རེ་དོགས་མེད་པའི་གྲོགས་དང་འགྲོགས། །དེ་འགྲོགས་སམ་མི་འགྲོགས་རང་དབང་ཆེ། །སྣང་སྟོང་གཉིས་མེད་ཟུང་དང་བཅས། །དྲན་པ་ཡེངས་མེད་ཀྱི་བདུད་རྩི་འཐུངས། །རྩོལ་སྒྲུབ་བྲལ་བར་ངལ་ཅིག་བསོས། །སྙེམས་བྱེད་ཀྱི་ཤེས་པ་སྒྱུ་མ་ཡིན། །དེ་བློ་ཐག་བཅོད་དམ་མི་གཅོད་རང་དབང་ཆེ། །ཁྱེད་ཀྱིས་གསོལ་བཏབ་ཡི་གེ་ཡིས། །བསོད་ནམས་ཐོབ་པ་གང་ཡིན་པ། །ཐོས་དང་བསམ་པ་ཙམ་གྱིས་ཀྱང༌། །ཚེ་འདིར་དངོས་གྲུབ་མཆོག་ཐོབ་ཤོག།

།། ༣༧༨༽ ༄། །སྣང་བ་སེམས་སུ་ཤེས་ན་འཁོར་འདས་ཀྱི་ལྟ་བའི་གནས་ལུགས་གོ་བ།། དཔའ་བོ་འཇིག་རྟེན་གསུམ་གྱི་མགོན། །བྱང་ཆུབ་སེམས་ཀྱི་རང་བཞིན་སྐུ། །མཉམ་མེད་དཔལ་ལྡན་རིན་པོ་ཆེ། །དཔལ་ལྡན་བླ་མའི་ཞབས་ལ་འདུད། །སྣང་བ་སེམས་སུ་ཤེས་པ་འདི། །འཇིག་རྟེན་འཇིག་རྟེན་འདས་པ་ཡི། །ལྟ་བའི་གནས་ལུགས་གོ་བ་ཡིན། །བདེ་དང་སྡུག་བསྔལ་གང་སྣང་ཀུན། །རང་ཉིད་སྣང་བར་མ་གོ་ན། །བསྟན་པ་འདི་ལས་ཕྱི་རོལ་བ། །དེས་ན་ཕན་དང་བདེ་འདོད་པ། །རང་སེམས་དག་ལ་ནན་ཏན་བསྐྱེད། །རང་སེམས་དག་པ་གང་ཞེ་ན། །སྟོང་ཉིད་སྙིང་རྗེ་ཞེས་བྱ་བ། །བྱང་ཆུབ་སེམས་གཉིས་འདྲེས་ལ་བྱ། །བསམ་པ་དག་པར་མ་བྱས་ན། །སྣང་བ་དག་པར་མི་འགྱུར་བ། །དད་པ་ཅན་གྱིས་མ་གོ་འམ། །བསམ་པ་དག་པའི་རྟེན་འབྲེལ་གྱིས། །སྣང་བའི་འཆར་ལུགས་རྣམ་པ་ལྔ། །ཐུབ་པ་རྣམས་ཀྱིས་གསུངས་པའི་བཀའ། །མདོ་རྒྱུད་རྣམས་ཀྱི་བརྗོད་བྱ་རྣམས། །ཕུན་སུམ་ཚོགས་པ་ལྔ་ཡིན་གསུང༌། །དང་པོར་རང་ཉིད་བསྟན་པ་འདི། །སྟོང་པ་ཉིད་དང་སྙིང་རྗེ་འོ། །དེ་ཡི་གནས་ཀྱི་མཚན་ཉིད་ནི། །རིན་ཆེན་རྣམ་པ་སྣ་ཚོགས་ལས། །ལེགས་པར་གྲུབ་པ་ལེགས་བཀོད་པ། །ཨར་མོ་ལི་ཀའི་རྡོ་ལེབ་ལྟར། །མཉེན་ཞིང་འཇམ་པ་ཡིད་འོང་བ། །དགོས་འདོད་ཐམས་ཅད་འབྱུང་བ་ལ། །རིན་ཆེན་དབང་གི་རྒྱལ་པོ་ལས། །ལེགས་པར་གྲུབ་པའི་དཔག་བསམ་ཤིང༌། །ཡལ་ག་ལོ་འབྲས་མེ་ཏོག་ལ། །ཅི་འདོད་ཐམས་ཅད་འབྱུང་བ་དེས། །སངས་རྒྱས་རྣམས་ཀྱི་ཕྲིན་ལས་ལྟར། །བདེ་བ་སྐྱིད་པ་རྒྱས་བྱེད་ཅིང༌། །ནད་དང་གནོད་པ་སྡུག་བསྔལ་རྣམས། །སེལ་བར་བྱེད་པ་སྨན་གྱི་མཆོག །བདེ་སྐྱིད་ཕུན་སུམ་ཚོགས་པ་དང༌། །སྡུག་བསྔལ་སེལ་བར་བྱེད་པ་དེས། །བྱང་ཆུབ་མཆོག་ལ་འགོད་པ་ཡི། །སྣོད་ཀྱི་འཇིག་རྟེན་ཉམས་དགའ་བ། །རང་སེམས་སྟོང་ཉིད་སྙིང་རྗེ་ཡི། །རང་སྣང་དེ་ལྟར་བྱུང་བ་ཡིན། །ཡུལ་ངན་ལ་མ་ཞེན་རང་སེམས་སྦྱོངས། །ཚེ་འདི་འམ་ཡང་ན་བར་དོ་འམ། །སྐྱེ་བ་ཕྱི་མའི་དུས་ཀྱི་ཚེ། །འོག་མིན་ཆོས་ཀྱི་ཕོ་བྲང་ངམ། །ཡོངས་སུ་བཟུང་པ་མེད་པ་ཡི། །ཞིང་ཁམས་བླ་མེད་དེ་དག་ཏུ། །རང་ཉིད་སྐྱིད་པ་རང་སྣང་ཡིན། །བྱང་ཆུབ་སེམས་གཉིས་དབྱེར་མེད་པའི། །གྲོགས་ཀྱི་མཚན་ཉིད་བསྟན་པ་ནི། །ཐེག་པ་ཆེན་པོ་གསང་སྔགས་སུ། །དཔའ་བོ་མཁའ་འགྲོ་རྣམ་གྲགས་པ། །ས་དང་ལམ་ལ་གནས་པ་ཡི། །བྱང་ཆུབ་སེམས་དཔའ་ཆེན་པོ་རྣམས། །སྔོན་གྱི་ཐུགས་རྗེ་སྨོན་ལམ་གྱིས། །ཕྱོགས་བཅུའི་འཇིག་རྟེན་ཁམས་རྣམས་སུ། །ལྷ་ཀླུ་གནོད་སྦྱིན་དྲི་ཟ་དང༌། །ལྷ་མིན་ནམ་མཁའ་ལྡིང་རྣམས་སུ། །འགྲོ་བའི་དོན་དུ་ཅིར་ཡང་སྣང༌། །དེ་དག་རྣལ་འབྱོར་དབང་ཕྱུག་ལ། །མཐུན་རྐྱེན་སྒྲུབ་ཅིང་འགལ་རྐྱེན་སྤོང༌། །དེ་ཡང་འཕགས་པ་ཐོགས་མེད་ཀྱིས། །མགོན་པོ་བྱམས་པ་བསྒྲུབས་པ་དང༌། །མངའ་བདག་ཆེན་པོ་མཻ་ཏྲི་པས། །དཔལ་རི་ཁྲོད་དབང་ཕྱུག་བསྟེན་པ་དང༌། །རྒྱལ་སྲས་ནོར་བཟང་རྣམ་ཐར་ལས། །ཤིན་ཏུ་རྒྱས་པར་ཤེས་པར་བྱ། །དེ་ལྟར་བྱང་ཆུབ་སེམས་དཔའ་རྣམས། །རབ་འབྱམས་ཕྱོགས་བཅུ་ཞིང་རྣམས་སུ། །བཀྲ་ཤིས་བདེ་ལེགས་ཐམས་ཅད་ཀྱིས། །རབ་ཏུ་རྒྱས་པར་ཡོངས་བཀང་ནས། །སེམས་ཅན་ཐམས་ཅད་སྨིན་པ་དང༌། །ནམ་མཁའ་མཛོད་ལ་མངའ་བརྙེས་པས། །ཇི་སྲིད་ནམ་མཁའ་མ་ཟད་ཚེ། །ཇི་ལྟར་འདོད་པ་མི་ཟད་པས། །སེམས་ཅན་ཐམས་ཅད་སྨིན་བྱེད་ཅིང༌། །ལྷ་དང་བཅས་པའི་འཇིག་རྟེན་དུ། །དབང་ཆེ་ཆེ་བར་གྲགས་པའི་ལུས། །བརྒྱ་བྱིན་དབང་ཕྱུག་ཚངས་པ་དང༌། །སྟོབས་ཀྱི་འཁོར་ལོས་བསྒྱུར་བ་ཡིས། །རང་དབང་མེད་པའི་མཐུ་སྟོབས་ཀྱིས། །ཐམས་ཅད་བྱང་ཆུབ་མཆོག་ལ་འགོད། །ཕྱོགས་བཅུ་འཇིག་རྟེན་ཁམས་རྣམས་སུ། །ཤིན་ཏུ་གདུག་པ་བདུད་ཀྱི་དཔུང༌། །མི་བཟད་བགེག་དང་ལོག་འདྲེན་རྣམས། །དཀོན་མཆོག་གསུམ་གྱི་དགྲར་གྱུར་ནས། །རང་་དབང་གིས་སྣང་བ་སྟེ། །ཇི་ལྟར་ལས་དང་ཉོན་མོངས་རྣམས། །ཤིན་ཏུ་རྒྱས་པར་གྱུར་པ་དེས། །འཇིག་རྟེན་མགོན་པོ་ངེས་པར་འབྱུང༌། །ཇི་ལྟར་ཕྲིན་ལས་སྣ་ཚོགས་ཀྱིས། །རྫུ་འཕྲུལ་ངོ་མཚར་རྨད་བྱུང་བ། །དཔའ་བོ་མཁའ་འགྲོ་མ་རྣམས་དང༌། །མི་འབྲལ་བསྙེན་བཀུར་བྱེད་པ་དེ། །རང་སེམས་སྟོང་ཉིད་སྙིང་རྗེ་ཡི། །རང་སྣང་དེ་ལྟར་འབྱུང་བ་ཡིན། །འཁོར་གཡོག་ངན་ལ་མ་ཞེན་པར། །རང་སེམས་སྦྱོངས་དང་རྣལ་འབྱོར་པ། །འདི་ལྟར་སྐྱོ་དུབ་མེད་པའི་གྲོགས། །འཁོར་བའི་རྒྱ་མཚོ་མ་སྟོང་ཚེ། །ཕན་དང་བདེ་བ་སྐྱིད་བྱེད་པ། །འབྲལ་མེད་གཏན་དུ་འགྲོགས་འདོད་ན། །རྩ་བ་རང་གི་བསམ་པ་སྦྱོངས། །བྱང་ཆུབ་གཞོན་ནུར་འཛིན་པ་ནི། །ནམ་མཁའི་མདུད་པ་དང་པོ་ཡིན། །དེ་ལ་འདོད་དང་མི་འདོད་གཉིས། །འདོད་པའི་འདུ་བྱེད་གཉིས་པ་ཡིན། །འདོད་པས་བོད་པར་འགྱུར་བ་སྟེ། །དེ་ནས་ཞེ་འདོད་བྱ་བྱེད་རྣམས། །འཁོར་བའི་འཁོར་ལོར་བླ་མས་གསུངས། །འཁོར་བའི་གནད་དང་འདུག་ལུགས་འདི། །ཤེས་པ་ཙམ་གྱིས་ཡོན་ཏན་དུ། །བཀྲ་ཤིས་སྒོ་མང་དྲན་པ་སྟེ། །ཆུ་བུར་རྦ་རླབས་བྱ་བྱེད་རྣམས། །འཁོར་བའི་རྒྱ་མཚོར་མ་ཤེས་ན། །ཡོན་ཏན་སྐྱོན་གྱི་ཡང་རྩེར་འགྱུར། །དངོས་གྲུབ་བར་ཆད་ཆེན་པོར་མཆི། །ཡོན་ཏན་སོ་སོར་གང་བྱུང་རྣམས། །ཡོན་ཏན་དེ་འབྱུང་རྩ་བ་ནི། །དེ་དང་བྲལ་བའི་ཡོན་ཏན་དེ། །མི་འཛིན་པ་དང་བྲལ་བ་ལ། །མི་དབང་དེ་ལ་སྐྱབས་སུ་མཆི། །གོང་མའི་རྣམ་ཐར་མིན་ཕྱིར་དང༌། །གཟུང་འཛིན་སྤྲོས་དང་བཅས་ཕྱིར་དང༌། །སྒྲུབ་པའི་མི་མཐུན་ཕྱོགས་ཕྱིར་དང༌། །བླ་མ་མཉེས་པ་མིན་ཕྱིར་དང༌། །བྱ་བ་མ་ཡིན་བྱེད་ཕྱིར་དང༌། །ཡོན་ཏན་གོང་མའི་བར་ཆད་ཕྱིར། །ཐུབ་པའི་དབང་པོས་སྤངས་པའི་གནས། །ཁྱིམ་བདག་རྣམས་ཀྱི་བྱ་བ་སྤངས། །མི་བཟད་གདུག་པའི་དུག་རྣམས་ཀུན། །རྨ་བྱ་གསེར་དུ་སྣང་བ་ཟོས། །སྤུ་མདོག་ཁ་དོག་མཛེས་པར་གྱུར། །ངོ་མཚར་བས་ཀྱང་རྨད་དུ་བྱུང༌། །འདི་དག་གསང་སྔགས་མན་ངག་ཡིན། །སེམས་དང་སེམས་ལས་བྱུང་བའི་ཆོས། །ལུས་ངག་ཡིད་ཀྱི་ོད་པ་རྣམས། །གཅིག་ཤོས་གྲགས་པའི་རྟེན་འབྲེལ་གྱིས། །གསེར་དུ་བསྒྱུར་ཞིང་གྱུར་པ་འདི། །ངོ་མཚར་བས་ཀྱང་རྨད་དུ་བྱུང༌། །དྲང་སྲོང་ཆེན་པོ་ཉོན་མོངས་པ་དང་རྣམ་པར་རྟོག་པའི་འབྲས་བུ་འཇིག་རྟེན་བྱ་བྱེད་སྡུག་བསྔལ་རྒྱ་མཚོ་རབ་གཟིགས་ནས། །ཐུགས་རྗེ་ཆེན་པོས་འགྲོ་བའི་དོན་ལ་མཉམ་པར་བཞག་ཅིང་མཉམ་གཞག་ཆེན་པོས་སེམས་དཔའ་ཆེ་སོགས་འགྲོ་ཀུན་སྨིན་པར་མཛད། །མཉམ་རྗེས་ཤིན་ཏུ་རྣམ་པར་དག་པས་བྱ་བྱེད་མི་མངའ་དག་པ་གཉིས་ལྡན་དྲི་མེད་ཆོས་ཀྱི་སྐུ། །སྐུ་དང་གསུང་དང་ཐུགས་ཉིད་ལྷུན་གྲུབ་རྒྱུན་ཆད་མི་མངའ་འགྲོ་བ་མ་ལུས་སྨིན་པར་མཛད་པ་དེ་ལ་ཕྱག་འཚལ་ལོ།།

།། 

༣༧༩༽ ༄། །གཞན་དོན་ཕུན་ཚོགས་ཀྱི་རྒྱུ་ངེས་པ་བྱང་ཆུབ་ཀྱི་སེམས་ཡིན་པ།། ར་བསྒོམས་པས་ཤེས་པ་འདྲེས་ཤིང་གདུང་བའི་བློ་སྐྱེས་པ་དེ་ལ་བྱམས་པ་ཟེར། འདི་བརྟན་པོར་སོང་ན་བྱམས་པ་ཐོབ་ཅེས་ཟེར་བ་སྟེ་འདུས་བྱས་ཡིན་པས་རྟག་ཏུ་བརྟན་པར་དཀའ་བ་དང༌། བྱམས་པ་བརྟན་པས་ཀྱང་ལྷའི་གོ་འཕང་ལས་གཞན་མི་ཐོབ་པས། ཨ་མར་བསྒོམས་པས་སེམས་འདྲེས་ཤིང་གདུང་བ་སྐྱེས་པའི་དུས་སུ། རིགས་དྲུག་ན་གནས་པའི་མ་འདི་རྣམས་ཀྱི་སྡུག་བསྔལ་ལ་བལྟ། བསམས་ཤིང་བལྟས་པས་སྡུག་བསྔལ་བ་ལ་སྙིང་རྗེ་སྐྱེ་བ་ཆོས་ཉིད་ཡིན། སྙིང་རྗེ་སྐྱེས་པའི་དུས་སུ་ནམ་མཁའི་མཐའ་དང་མཉམ་པའི་སེམས་ཅན་མ་ལུས་པ་ཐམས་ཅད་རྫོགས་པའི་བྱང་ཆུབ་ལ་འགོད་པའི་བསམ་པ་བརྟན་པོ་ཞེ་ཐག་པ་སྙིང་ཁོང་རུས་པའི་གཏིང་ནས་སྐྱེད་ཅིང་དམ་བཅས་ཏེ། བསམ་པ་དེས་ཀུན་ནས་བསླང་ནས། དེའི་ཆེད་དུས་སངས་མ་རྒྱས་ཀྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ་སྙམ་དུ་སེམས་བསྐྱེད་ཅིང་དམ་བཅས་ནས། ལུས་ངག་ཡིད་གསུམ་དགེ་བའི་རྩ་བ་ལ་འཇུག་པར་བྱ་སྟེ། སྐབས་སྐབས་སུ་དགེ་བའི་རྩ་བ་བྱང་ཆུབ་ཏུ་བསྔོ་བར་བྱའོ། །དེ་ལྟར་བྱས་པའི་ལུས་ངག་ཡིད་གསུམ་ལ། །ཐ་མལ་བཏང་སྙོམས་ནམ་ཡང་མི་སྲིད་དེ། །ལུས་ངག་ཡིད་གསུམ་བྱ་བ་ཐམས་ཅད་ཀྱིས། །འབྲས་བུ་སྐུ་གསུམ་ཅིས་ཀྱང་ཐོབ་པར་ངེས། །རྒྱུ་ལམ་འབྲས་བུ་བྱང་ཆུབ་སེམས་སུ་གཅིག །འདི་དང་ཕྱི་མ་གྲངས་མེད་གསུམ་ལ་སོགས། །བྱང་ཆུབ་ཇི་ཙམ་གཅིག་ན་ཐོབ་པ་ཡང༌། བརྟན་ནམ་མི་བརྟན་བསམ་པ་རང་ལ་འདྲི། །ཇི་ཙམ་དུས་ཀྱི་བྱང་ཆུབ་ཐོབ་བོ་ཞེས། །དུས་ཚོད་གཙོ་བོར་སྨྲ་བའི་གང་ཟག་རྣམས། །འཁོར་བའི་རྒྱ་མཚོ་གཏིང་མཐའ་མེད་པ་ལས། །དེ་སྔོན་ཕན་ཆད་གྲངས་མེད་མ་སོང་ངམ། །ད་ཡང་བསམ་པ་བརྟན་པོ་མ་མཆིས་ན། །གྲངས་མེད་གསུམ་གྱི་བྱང་ཆུབ་མི་ཐོབ་སྙམ། །དེས་ན་བྱང་ཆུབ་སེམས་ལ་གོམས་པར་བྱ། རིགས་ཀྱི་བུ་དོན་དམ་པ་ནི། དེ་བཞིན་གཤེགས་པ་རྣམས་སྐྱེས་ཀྱང་རུང༌།

མ་སྐྱེས་ཀྱང་རུང་མི་འཇིག་པ་སྟེ། རིགས་ཀྱི་བུ་དེའི་ཕྱིར་ན་བྱང་ཆུབ་སེམས་དཔའ་རྣམས་སྐྲ་དང་ཁ་སྤུ་བྲེགས་ཏེ། གོས་ངུར་སྨྲིག་གྱོན་པ་ལ་ཡང་དག་པར་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ༌། །རབ་ཏུ་བྱུང་ནས་ཀྱང་ཆོས་འདི་ཁོ་ན་ཐོབ་པར་བྱ་བའི་ཕྱིར། མགོའམ་གོས་ལ་མེ་འབར་བ་བཞིན་དུ་བརྩོན་འགྲུས་བརྩམས་ཤིང་གནས་སོ། །རིགས་ཀྱི་བུ་གལ་ཏེ་དོན་དམ་པ་་གསུངས། །དེས་ན་རབ་ཏུ་བྱུང་བ་རྣམས། །རྟོགས་པ་དོན་དམ་རྟོགས་པར་མཛོད།། །། ༣༨༠༽ ༄། །གྲོང་ཁྱེར་ཉུག་ན་ཝ་མོ་ཡིན་ཞེས་པ་རི་ལ་འགྲོ་བའི་བསྟན་བཅོས།། ན་མོ་ར*་གུ་རུ། ཚད་མེད་སྙིང་རྗེ་མ་སྐྱེས་ན། །གདུག་པའི་དགྲ་བགེགས་མི་ཟད་པས། །བྱམས་དང་སྙིང་རྗེ་བྱང་ཆུབ་སེམས། །ཕན་སེམས་གྱིས་དང་རང་གཞན་སྐྱིད། །དུས་གསུམ་སངས་རྒྱས་ངོ་བོ་ཉིད། །ཚད་ལྡན་བླ་མ་དམ་པ་ལ། །མོས་གུས་ཚད་དུ་མ་བསྐྱལ་ན། །ཡོན་ཏན་སྐྱེ་བ་མི་སྲིད་ཅེས། །མཉམ་མེད་བླ་མ་རིན་ཆེན་གསུང༌། །ཉོན་མོངས་སྡིག་པའབསམ་པ་འདོད་པའི་རྗེས་འབྲངས་ནས། །གྲོང་ཁྱེར་ཉུག་ན་ཝ་མོ་ཡིན། །རྣལ་འབྱོར་དབང་ཕྱུག་རི་ཁྲོད་པ། །བླ་མ་མཉེས་མཛད་མོས་གུས་ཅན། །སྒྲུབ་པ་སྙིང་པོར་མཛད་བཞེད་ནས། །རི་ལ་འགྲོ་བའི་བསྟན་བཅོས་འདི། །ཀུན་ལ་ཕན་པའི་དོན་དུ་ཞུས།། །། ༣༨༡༽ ༄། །ཉམས་རྟོགས་རྒྱུད་ལ་སྐྱེས་པས་ཟང་ཟིང་སྤྲོས་པས་མི་གནོད་པ།། སྲས། །དོན་གྲུབ་སྐྱེས་བུ་དམ་པ་དེས། །སྟོབས་ཀྱིས་འཁོར་ལོས་བསྒྱུར་བ་ཡི། །རྒྱལ་སྲིད་འདོད་ཡོན་ཀུན་སྤངས་ནས། །རབ་ཏུ་བྱུང་ཞིང་དཀའ་ཐུབ་ད། །སྦྱངས་པའི་ཡོན་ཏན་བརྟུལ་ཞུགས་ཀྱིས། །བྱང་ཆུབ་སྙིང་པོར་མངོན་སངས་རྒྱས། །ལར་ངེད་ཀྱི་རྗེ་བཙུན་མ་གཏོགས་པ། །དུས་གསུམ་སངས་རྒྱས་ཀུན་ལ་ཡང༌། །འདི་འདྲ་བ་ཡི་བཅོས་ཤིག་གདའ། །ཉན་ཐོས་རང་སངས་རྒྱས་རྣམས་དང༌། །རྒྱལ་སྲས་བདག་ཉིད་ཆེ་རྣམས་ལ། །རྣམ་ཐར་ཚུལ་ལུགས་འདི་འདྲ་གདའ། །ལར་དུས་གསུམ་རྒྱལ་བའི་སྲས་མཆོག་ལ། །རང་གཞན་སྨིན་པའི་གཉེར་ཁ་ཡོད། །རང་གཞན་སྨིན་པའི་ཐབས་མཆོག་དེ། །ཐོག་མ་བར་དང་མཐར་དགེ་བ། །རྒྱལ་བ་རྣམས་ཀྱི་དམ་པའི་ཆོས། །སྤྲོས་པ་མེད་དང་མཐུན་པའི་རྐྱེན། །སྦྱངས་པའི་ཡོན་ཏན་ཡིན་པར་འདུག

།ཡང་སྦྱངས་པའི་ཡོན་ཏན་ཡིན་པར་འདུག །ཀྭ་སྦྱངས་པའི་ཡོན་ཏན་ཡིན་པར་འདུག། །། ༣༨༢༽ ༄། །རང་བས་གཞན་གཅེས་པར་འཛིན་དགོས་པའི་བསླབ་བྱ་དགྲ་སྐྱོང༌།། ཨོཾ་སྭསྟི། ན་མོ་ར*ལ་ནན་ཏན་ཤིན་ཏུ་ཆེ་བར་མཛད་པར་ཞུ། དེ་ཡང་ཡོངས་སུ་འཛིན་པའི་དགེ་བའི་བཤེས་གཉེན་འཇིག་རྟེན་འདི་དང་མ་འདྲེས་པའི་རྟེན་གྱི་གང་ཟག་སྟོང་པ་ཉིད་དང་སྙིང་རྗེ་ཟུང་དུ་ཆུད་ནས། བྱ་རྒྱུ་སེམས་ཅན་གྱི་དོན་མ་གཏོགས་པ་མེད་པ་ཞིག་ལ། སྨོན་འཇུག་གཉིས་ཀྱི་སྡོམ་པ་བླངས་ནས། བྱང་ཆུབ་སེམས་དཔའི་བསླབ་པ་ལ་ནན་ཏན་བྱ་སྟེ། འགྲོ་བ་ཐམས་ཅད་བུ་གཅིག་པ་བཞིན་དུ་བསྐྱང་བར་བྱའོ། །དེ་ལ་ངེད་སྡེ་པ་ཆེན་པོའི་དཔོན་དུ་ནི་སོང༌། མཐོ་དམན་མང་པོའི་ལས་ལ་ནི་འཇུག་དགོས། བྱང་ཆུབ་སེམས་དཔའ་དེ་འདྲ་བའི་མི་འོང་སྙམ་ན། ཕ་མས་བུ་ལ་བྲིད་པ་དང༌། བཀོལ་བ་དང༌། འཐབ་པ་དང༌། བརྡེག་པ་དང༌། ཚར་བཅད་པ་དང༌། རྗེས་སུ་བཟུང་བ་བཞིན་དུ་བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་ཀྱིས་རྗེས་སུ་བཟུང་བར་བྱ་སྟེ། དེ་ཡང་མདོ་སྡེ་སྐྱེས་རབས་ལས། མཆོད་སྦྱིན་བྱེད་པའི་སྐྱེས་རབས་དང༌། བྱང་ཆུབ་སེམས་དཔའི་སྡེ་སྣོད་ལས། དགྲ་ཇི་ལྟར་གདུལ་བར་བྱ་བའི་ཐབས། མཁས་པས་རང་ཉིད་རྒྱལ་བར་འགྱུར་ཞིང༌། གཞན་ཐམས་ཅད་ཀྱང་གནས་སྐབས་དང་མཐར་ཐུག་ཐམས་ཅད་དུ། ཐར་པ་དང་ཐམས་ཅད་མཁྱེན་པ་ཉིད་ལ་འགོད་པའི་ཐབས་ལ་མཁས་པ་ལ་འབད་པར་བྱ་སྟེ། དེ་ནི་བྱང་ཆུབ་སེམས་དཔའི་སྡེ་སྣོད་མདོ་སྡེ་ཟབ་པ་དང་རྒྱ་ཆེ་བ་རྣམས་ལས་འབྱུང་བས། དགེ་སློང་ངམ་དགེ་ཚུལ་ཆོས་དང་ལྡན་ཞིང་ཀློག་མཁས་པ་དག་སྙན་པ་ཀློག་ཏུ་འཇུག་ཅིང༌། དེ་ལ་མཉན་ནས་ཇི་ལྟར་གསུངས་པ་བཞིན་དུ་ཉམས་སུ་བླང་བར་ཞུ། གཞན་ཡང་ཆོས་ཀྱི་རྒྱལ་པོའི་མཛད་པ། རང་གི་ཡུལ་རིས་དང་རྒྱལ་ཁམས་སུ་ཆོས་དང་ལྡན་པའི་སྐྱེས་བུ་དམ་པ་ཐོས་བསམ་སྒོམ་གསུམ་གྱི་ནོར་གྱིས་ཕྱུག་པ་རྣམས་ཆོས་དང་མཐུན་པར་བྱ་བ་དང༌། ཕྱོགས་རིས་ཀྱི་མི་བསོད་ནམས་དང་ཡོན་ཏན་ཆེ་བ་དཔག་ཏུ་མེད་པ་རབ་ཏུ་བྱུང་བ་དང༌།

གཟའ་མི་དད་པ་དང་ཤེས་རབ་ཆེ་བ་རྣམས། ཐོས་བསམ་སྒོམ་གསུམ་གྱི་གྲྭ་སར་ཁྲལ་དམག་ལས་གསུམ་ལས་ཕྱུང་ནས། ཡོན་ཏན་རིན་པོ་ཆེ་སློབ་ཏུ་བཏང་བས་ངའི་ཕ་དང་མ་བས་ལྷག་པའི་དཔོན་ཆེན་པོ་དེ་བདག་ལ་ཤིན་ཏུ་བཀའ་དྲིན་ཆེ་ཞེས། སྡེ་དང་གཉེན་འབྲེལ་ཐམས་ཅད་ཀྱིས་སྐྱོང་བ་ཆོས་ཉིད་ཡིན་པས། འདི་ཡང་ཐུགས་ལ་བཞག་པར་ཞུ། མདོར་ན་དཀར་པོ་ཕྱོགས་ཀྱི་དགེ་བའི་རྩ་བ་བསོད་ནམས་ཀྱི་ཚོགས་བསགས་པས་ཚོགས་མ་ཡིན་པའི་ཕྱོགས་དང་རིས་སུ་བཅས་པ་ཐམས་ཅད་ལྡོག་པ་ཆོས་ཉིད་ཡིན་པས། ཁྱེད་ཀྱིས་དེ་བཞིན་གཤེགས་པའི་བསྟན་པ་རིན་པོ་ཆེ་བསྐྱང་བ་ལ་འབད་པར་ཞུ། དགྲ་བོ་ཉེས་པར་བྱེད་པ་ཕུང་བར་འདོད་པ་རྣམས་དང༌། ཡུན་རིང་དུ་འཐབ་ཅིང་སྲོག་ཆགས་མང་པོ་ཤི་བ་དང༌། རྨེག་མེད་པར་བྱས་ཀྱང༌། མཐའ་མར་མཛའ་བ་དང་མཐུན་པ་མ་གཏོགས་པར་བྱ་བའི་ཐབས་མི་འདུག་པས། དགྲ་རྣམས་ལ་ངེད་མཛའ་བར་བྱའོ་ཞེས་དབུགས་དབྱུང་ནས་དགྲ་རྣམས་རང་གི་གཉེན་དུ་འགྱུར་བ་མཚན་ཉིད་ཡིན་པས། དགྲ་རྣམས་ཀྱང་ཁྱེད་ཀྱིས་དགྲ་སར་མི་བཞག་པར་ཞུ། དེ་ལྟར་མཛད་ན་ཐོག་མར་དགེ །བར་དང་མཐའ་མར་ཀུན་ཏུ་དགེ །དུས་དང་རྣམ་པ་ཐམས་ཅད་དུ། །དགེ་ཞིང་བདེ་དང་སྐྱིད་པའི་ཐབས། །སྐྱེས་ཆེན་ཁྱེད་ཀྱིས་ཉམས་སུ་བླང༌། །བསྟན་པ་འདི་ཡི་བཅོམ་ལྡན་དང༌། །དེ་རྗེས་ཞུགས་པའི་དམ་པ་དང༌། །ཡོངས་ཀྱི་དགེ་བའི་བཤེས་གཉེན་དང༌། །བདག་ཅག་རིང་ན་གནས་པ་དང༌། །དགྲ་དང་གཉེན་རྣམས་ཐམས་ཅད་ཀུན། །ཁྱེད་ལ་རེ་བ་ཆེ་བར་མཆིས། །ཀུན་གྱི་བསམ་པ་རྫོགས་མཛད་གསོལ།། །། ༣༨༣༽ ༄། །བསླབ་གསུམ་རྒྱན་གྱིས་མཛེས་པའི་བུ་གཅིག་མི་ཐུབ་ཟླ་བ་ལ་གདམས་པ།། བླ་མ་དམ་པའི་ཐུགས་ཀྱི་སྲས། །བསྒྲུབ་པ་གཙོར་མཛད་དད་པ་ཅན། །བསླབ་གསུམ་རྒྱན་གྱིས་མཛེས་པ་ཡི། །བུ་གཅིག་མི་ཐུབ་ཟླ་བ་ལ། །ཀུ་རེ་ཀྱལ་ཀ་ཟུར་ཙམ་ཞུ། །བདེ་གསལ་མི་རྟོག་ཞེ་འདོད་ཀྱིས། །བླ་མ་དམ་པ་མ་སྤངས་སམ། །ལུས་ངག་ཡིད་གསུམ་བྱེ་བྲག་གིས། །འདུས་མ་བྱས་དང་མ་བྲལ་ལམ། །བསླབ་གསུམ་གཅེས་པའི་ཙབ་ཙུབ་ཀྱིས། །རང་བྱུང་གཤིས་ལས་མ་གཡོས་སམ། །བླ་མའི་འདུག་ལུགས་མ་གོ་བས། །ངོ་སྲུང་སྡུག་ལ་མ་བསྐྱལ་ལམ། །གྲོགས་དང་འབྱར་ལ་མ་རེག་པས། །ཁ་ཉེན་དབང་ཆུང་མ་བསྒྲུབས་སམ། །རང་སེམས་རྣམ་དག་ནམ་མཁའ་འདྲ། །ཡོན་ཏན་མུ་མཐའ་མེད་པ་ཡི། །བླ་མ་མཆོག་དང་མ་བྲལ་ན། །ཡོན་ཏན་སྤྲིན་ཚོགས་འུབས་ཀྱིས་མཆི། །རང་གཞན་གཉིས་མེད་ལྷུན་གྱིས་གྲུབ། །འདུས་མ་བྱས་དང་མ་བྲལ་བས། །དུས་གསུམ་རྒྱལ་བ་ཐམས་ཅད་ཀྱིས། །རང་དོན་གཞན་དོན་ལྷུན་གྱིས་གྲུབ། །གཤིས་ཉིད་དོན་དང་མ་བྲལ་ན། །ཉོན་མོངས་རྣམ་དག་རང་སར་དག

།ཟག་པ་མེད་པའི་ཚུལ་ཁྲིམས་ལ། །དུས་གསུམ་འཕགས་པ་ཀུན་གྱིས་བསྔགས། །བླ་མ་སྟོང་ཉིད་སྙིང་རྗེའི་བདག །རི་རབ་གསེར་གྱི་ངོས་དང་འདྲ། །མཐོ་དམན་བྱ་བ་གང་བྱས་ཀྱང༌། །ཐུགས་དགོངས་རྫོགས་ཤིང་གཅེས་པར་མཆི། །ཕ་མ་གཉེན་འདུན་གྲོགས་བཤེས་ཀྱིས། །ཁུར་འཁུར་བརྩེ་སེམས་ཡོད་གྱུར་ན། །མངའ་བདག་སྲོང་བཙན་སྒམ་པོ་ཡིས། །གདན་ཐོག་གཅིག་ནས་བོད་ཁམས་བསྐྱངས། །བུ་གཅིག་གཅེས་སེ་དམ་པ་ཁྱེད། །གོང་མའི་གོ་འཕང་ཐོབ་བཞེད་ན། །གོང་མ་རྣམས་ཀྱི་རྣམ་ཐར་འདི། །ལྟ་བས་ཁོང་དུ་ཆུད་ཙ་ན། །བླ་མར་ཤེས་པས་སངས་རྒྱས་མཐོང༌། །དམ་ཆོས་འདི་ཡི་ཉམས་ལེན་གྱིས། །དགེ་བ་གསུམ་པོ་མངོན་དུ་འགྱུར། །ལྷན་གཅིག་གནས་པའི་གྲོགས་མཆེད་ལ། །དྲིན་བཞག་དྲིན་བརྩི་མ་བྱས་ཤིང༌། །ཡོན་ཏན་བརྗོད་ན་གྲགས་སྙན་འཕེལ། །འཇིག་རྟེན་མགོན་པོ་རིན་ཆེན་གསུང༌། །འདི་ལྟར་ཉམས་སུ་བླང་བར་ཞུ། །མ་འཐད་ན་ཡང་བཟོད་པར་གསོལ། །རི་ཁྲོད་ལ་འགྲོ་ཐབས་ལམ་ཇི་ལྟར་ཉམས་སུ་ལེན། ཞུས་པས་འདི་མཛད་པའོ།། །། ༣༨༤༽ ༄། །གཉིས་སྣང་གི་བག་ཆགས་སྦྱོང་བ་བློ་འདས་ཐུགས་ཀྱི་རྡོ་རྗེ་མ།། ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །ཨེ་མ་ངོ་མཚར་རྨད་ཀྱི་ཆོས། །ཨ་ལ་ལ་སྟེ་དཔེ་ལས་འདས། །སྙིང་རྗེ་སྙིང་རྗེ་ཀུན་གྱི་བདག །གཉིས་སུ་མེད་པའི་སྙིང་རྗེ་མཆོག །སྙིང་རྗེ་ཅན་གྱི་གང་རྟོགས་པ། །བློ་ལས་འདས་པའི་སྙིང་རྗེ་ནི། །གཉིས་མེད་སྙིང་རྗེ་ཅན་རྣམས་ཀྱིས། །གཉིས་སྣང་མེད་པའི་ཆགས་སྦྱངས། །དེ་ལྟར་གཉིས་མེད་ཐུགས་རྗེ་དང༌། །སྐད་ཅིག་ཙམ་ཡང་མི་འབྲལ་འཚལ། །བློ་འདས་ཐུགས་ཀྱི་རྡོ་རྗེ་ཞེས་བྱའོ།། །། ༣༨༥༽ ༄། །སྐུ་གསུམ་ལྷུན་གྱིས་གྲུབ་པར་རང་སེམས་དང་མི་འབྲལ་བ་མཛོད་ཅེས་པ།། ན་མོ་ར*་གུ་རུ། དབྱེར་མེད་འོད་གསལ་ཆོས་ཀྱི་སྐུ། །གཉུག་མ་སྤྲོས་དང་བྲལ་བ་ལ། །ངོས་གཟུང་མེད་པར་བློ་འདས་ཏེ། །འཛིན་པའི་སྤྲོས་པ་སྣ་ཚོགས་ཀྱིས། །སེམས་ནམ་མཁའ་ཆེན་པོ་བཀབ་གྱུར་ན། །མཁྱེན་པའི་ཡོན་ཏན་ཉི་ཟླ་དེ། །སྒྲིབ་པར་གྱུར་པ་གདོན་མི་ཟ། །བུ་སྐུ་གསུམ་གྱི་ཡོན་ཏན་འདོད་པ་ན། །ཉམས་མྱོང་གི་རྩི་ལ་མ་འབྱར་བར། །བདེ་ཆེན་རྒྱལ་པོ་རང་སེམས་བསྒོམས། །ང་བདག་འཛིན་པའི་རྣམ་རྟོག་ཀྱང༌། །རི་བོང་རྭ་དང་མོ་གཤམ་བུ། །ཡོད་མ་མྱོང་ལ་ཁྱད་པར་ཆོས། །གཉིས་སུ་གྲུབ་པ་མི་སྲིད་པས། །བུ་འཛིན་པ་ཐོངས་ལ་རང་སེམས་སྒོམས། །རྩ་དང་རླུང་དང་ཐིག་ལེ་དང༌། །སྒོམ་དང་སྒོམ་མཁན་ཐམས་ཅད་ཀུན། །གཉིས་མེད་རང་སར་དག་གྱུར་ན། །ཐབས་ལམ་གྱི་དགོས་པ་རྫོགས་པ་ཡིན། །མཉམ་ཉིད་ཀྱི་ངང་ལ་མི་འགྲོ་ན། །གཟུང་འཛིན་གྱི་སྤྲོས་པ་སྣ་ཚོགས་ཀྱིས། །རང་གཞན་དོན་ཀུན་ག་ལ་རྫོགས། །བུ་སྐུ་གསུམ་ལྷུན་གྱིས་གྲུབ་པ་ལ། །རང་གི་སེམས་དང་མ་འབྲལ་མཛོད།།

།། ༣༨༦༽ ༄། །གོང་མའི་རྣམ་ཐར་མི་འཛིན་རེ་ཞེས་ནམ་ར་རི་ཟོམ་གྱི་མགུར་མ།། རྗེ་བླ་མ་རྣམས་ལ་ཕྱག་འཚལ་ལོ། །བདག་ཕྱོགས་མེད་འདུ་འཛི་གཡེང་བས་དུབ། །ནམ་ར་རི་བོའི་ཟོམ་ལ་ཕྱིན། །བསགས་པ་ཅན་གྱི་རྣལ་འབྱོར་པས། །གོང་མའི་རྣམ་ཐར་ཡི་གེ་དེ། །སྙན་པའི་ངག་གིས་ཚིག་ཏུ་བརྗོད། །རྗེ་གོང་མའི་རྣམ་ཐར་ཐོས་ཙམ་ན། །ཕ་ལ་བུ་སྐྱེས་དོན་རེ་ཆུང༌། །བྱིན་གྱིས་རླབས་པ་འདི་ཆུད་རེ་ཟོས། །འདུ་འཛརྣལ་འབྱོར་རི་ཁྲོད་མི་འགྲིམ་རེ།། །། ༣༨༧༽ ༄། །འཁྲུལ་པ་འཐད་པའི་སྦྱོར་བ་རྒྱུ་ལམ་འབྲས་བུ་ཞེས་པ།། ཆོས་ཀུན་གདོད་ནས་མ་སྐྱེས་སྤྲོས་དང་བྲལ། །རང་བྱུང་ལྷུན་གྲུབ་འགྱུར་བ་མེད་པའི་སྐུ། །སྐྱོན་དག་ཡོན་ཏན་མ་ལུས་ཐམས་ཅད་རྫོགས། །མཉམ་མེད་བླ་མ་དམ་པའི་ཞབས་ལ་འདུད། །འཁོར་འདས་ཆོས་འདི་ཐམས་ཅད་ཀུན། །མ་ལུས་རང་གི་སེམས་ཡིན་ཏེ། །སེམས་ཉིད་འགྱུར་མེད་ཆོས་ཀྱི་སྐུ། །རྒྱུ་གཅིག་ལམ་གཅིག་འབྲས་བུ་གཅིག །ཐ་དད་འཛིན་པས་འཁོར་བར་འཁྲུལ། །འཛིན་པས་འཁྲུལ་བའི་འཁྲུལ་ལུགས་ནི། །རང་གི་རིག་པ་འདི་ཉིད་ལ། །འདི་དང་འདི་ཞེས་སོ་སོར་བཟུང༌། །ང་བདག་ཡོད་ན་དགྲ་གཉེན་དུ། །ཇི་ལྟར་འཛིན་པ་དེ་ལྟར་སྣང༌། །བདག་ཏུ་འཛིན་པ་གཞིར་བྱས་ནས། །ང་ནི་མི་ཡིན་སྙམ་པ་ཡི། །མིར་འཛིན་ཤེས་པ་དྲག་པོ་ཡིས། །མི་ཉིད་དུ་ནི་ངེས་པ་འག་རྟེན་རྒྱུ་འབྲས་དེ་དག་ནི། །འཁོར་གསུམ་ཞེས་ཀྱང་བྱ་བ་ཡིན། །འུབས་ཀྱིས་ཧྲིལ་གྱིས་དྲིལ་ལགས་ན། །འཁོར་གསུམ་ཡོངས་སུ་དག་པ་ནི། །ཞིང་དང་བསམ་པ་དངོས་པོ་གསུམ། །དམིགས་པ་མེད་པ་ཉིད་ཡིན་ཞེས། །སྟོན་པ་ཤཱཀྱ་སེང་གེས་གསུངས། །འཁོར་བའི་སྡུག་བསྔལ་རྒྱ་མཚོ་ལས། །ཤེས་ནས་ལྡོག་པར་བྱེད་པ་འོ། །བྱང་ཆུབ་སེམས་ད་ཉོན་མོངས་རྣམ་རྟོག་རྣམས། །མཐར་ཐུག་གི་འབྲས་བུ་ཆོས་སྐུ་དེ། །དུས་སྐད་ཅིག་གཅིག་ལས་འགྱུར་བ་དེ། །མི་ཁ་ཅིག་གི་བློ་ལ་མ་བདེ་ཡང༌། །ཁོ་མོས་གུས་ཅན་ལ་བདེ་ནས་མཆི། །ལར་ཆགས་སྡང་ཁོ་རེ་ཆུང་བ་ཞིག

།སེམས་ཞེ་སྡང་དྲག་པོས་རྦད་ཙ་ན། །མི་གཞན་ལ་གནོད་དུ་རེ་བ་ཡིས། །རང་གིས་རང་ཉིད་གསོད་པ་དེ། །མི་གཞན་ལ་འཐད་པར་མི་འདུག་སྟེ། །ཁོ་རང་གི་བློ་ངོར་འཐད་པ་ཡིན། །ནང་སེམས་ཅན་ལ་ཆགས་པའི་གང་ཟག་ཀུན། །གཅིན་དང་ཕྱི་ས་ཀླད་པ་དང༌། །མི་གཙང་རུལ་བསུངས་ཀྱི་རྐྱལ་པ་ལ། །རིན་སྨར་པོ་མང་པོས་ཉོས་ནས་ཀྱང༌། །ཡུལ་དེ་དང་བྲལ་ན་མྱ་ངན་སྐྱེ། །བསམ་ཤེས་ཀྱི་མི་ལ་མི་འཐད་ཀྱང༌། །ཁོ་རང་གི་བློ་ངོར་ཤིན་ཏུ་འཐད། །ཡང་ལས་འཕྲོ་ཅན་གྱི་གང་ཟག་ལ། །རིན་ཆེན་དབང་གི་རྟེན་འབྲེལ་གྱིས། །བསྐྱེད་རིམ་གོམས་པར་གྱུར་པ་ལས། །ཕྱི་སྣོད་ཀུན་ལྷ་ཡི་གཞལ་ཡས་ཁང༌། །སྣོད་བཅུད་ཀུན་ལྷ་དང་ལྷ་མོར་སྣང༌། །གྲགས་ཚད་ཀུན་སྔགས་སུ་ཐོས་པ་དང༌། །དུས་གསུམ་གྱི་སངས་རྒྱས་ཐམས་ཅད་ཀྱིས། །བྱིན་གྱིས་བརླབས་ནས་ཀྱང་སྐྱེ་མེད་སྟོན། །གདོད་ནས་སངས་རྒྱས་ཀྱི་ངེས་ཤེས་སྐྱེ། །སུས་ཀྱང་བྱས་པ་མེད་པར་གོ །ལམ་དམན་ལ་ཞུགས་པའི་གང་ཟག་ལ། །ཡི་འཐད་ཅེས་བྱ་བ་དཀའ་ལགས་ཏེ། །ཁྱེད་དང་འཐད་པ་བསྡུར་བའང་མིན། །རྡོ་རྗེ་འཆང་གིས་གསུངས་པའང་ཡིན། །གྲུབ་ཐོབ་བརྒྱུད་པའི་གདམས་ངག་ཀྱང་ཡིན། །ཡང་དད་པ་ཅན་གྱི་གང་ཟག་ལ། །སྤོང་པའི་བསམ་པ་གཞིར་བཞག་ནས། །ཕ་མ་ཉེ་དུ་གཉེན་འབྲེལ་དང༌། །བདེ་དང་སྐྱིད་པ་ཀུན་སྤངས་ནས། །སྦྱངས་པའི་ཡོན་ཏན་བཅུ་གཉིས་ཀྱིས། །བརྟུལ་ཞུགས་དཀའ་ཐུབ་དྲག་པོ་ཡིས། །བྱང་ཆུབ་རྣམ་གསུམ་བསྒྲུབ་པ་ཡིས། །འཆིང་བས་བཅིངས་པའི་གང་ཟག་ལ། །ཧ་ཅང་འཐད་པ་དཀའ་ན་ཡང༌། །ཁོ་རང་གི་བློ་ངོར་འཐད་པ་ཡིན། །གསང་སྔགས་རྡོ་རྗེ་ཐེག་པ་ཡིས། །རྒྱུ་ལམ་འབྲས་བུ་ཐམས་ཅད་དུ། །བདེ་བས་བདེ་ཆེན་བསྒྲུབ་པ་དང༌། །ཉོན་མོངས་ལམ་དུ་འཁྱེར་བ་ཡང༌། །དཀའ་ཐུབ་མཆོག་ཏུ་འཛིན་པ་ཡིས། །མངོན་ཤེས་ཅན་ལ་མི་འཐད་ཀྱང༌། །ཨིu་བོ་Zི་ལ་སོགས་པ། །གསང་སྔགས་ཀྱི་རྣལ་འབྱོར་རྣམས་ལ་འཐད། །ཆོས་ཀུན་གདོད་ནས་མ་སྐྱེས་ཤིང༌། །སྤྲོས་པའི་མཐའ་དང་བྲལ་བ་ལ། །འདི་ཡིན་གྱི་གྲུབ་མཐའ་སྣ་ཚོགས་སུ། །ཁམས་གསུམ་འཁོར་བའི་སེམས་ཅན་རྣམས། །འཛིན་པའི་མཐའ་ལ་འཆེལ་d

ཞེན་པ་ །འཁྲུལ་བ་འཐད་པའི་སྦྱོར་བ་ཞེས་བྱ་བ་རྫོགས་སོ།། །། ༣༨༨༽ ༄། །ངེད་རང་ཕ་སྤད་ཀྱི་ཤི་གཏམ་དགེ་སྦྱོང་བྱ་བའི་རིམ་པ་བསྟན་པ།། བླ་མ་རྣམས་དང་ཡི་དམ་ལྷ། །བླ་མེད་དཀོན་མཆོག་གསུམ་པོ་ལ། །གུས་པས་རབ་ཏུ་བཏུད་བྱས་ཏེ། །བྱ་བའི་རིམ་པ་ཅུང་ཟད་བྲི། །སྙིང་གཏམ་ཚིག་གཅིག་གི་མན་ངག ངེད་རང་ཕ་སྤད་ཀྱི་ཤི་གཏམ་གྱི་དབང་དུ་བྱས་ན། དེ་ལྟར་དལ་བ་དང་འབྱོར་པ་ཕུན་སུམ་ཚོགས་པ་ཐོབ་པའི་ལུས་འདི་ཐོབ་པར་དཀའ། འཇིག་པར་ནི་སླ། སྐྱེ་ཤི་ལ་ནི་རང་དབང་ནི་མ་ཐོབ་པས། ནམ་འཆི་ཡང་ཆ་མེད། ཤི་ནས་འཁོར་བ་གཏིང་མཐའ་མེད་པར་སྡུག་ཅིང་བསྔལ་བ་འདི་ཡི་མུག་ཅིང་མི་ནུས་པས། རང་གཞན་འཁོར་བ་ལས་ཅི་ཐར་བྱེད་དགོས། དེ་ལ་བསོད་ནམས་དང་ཡེ་ཤེས་ཀྱི་ཚོགས་གསོག་དགོས། ཡེ་ཤེས་ཀྱི་ཚོགས་ཟབ་པ་སྟོང་པ་ཉིད་ཡིན། དེ་ལ་ཤེས་རབ་ཟེར། བསོད་ནམས་ཀྱི་ཚོགས་ཞིང་དང་བསམ་པ་དངོས་པོ་གསུམ་ལ་བརྟེན་ནས་གསོག་པ་ལ་ཐབས་མཁས་པ་ཟེར། ཐབས་མཁས་པ་དེ་ཡང་སངས་རྒྱས་བཅོམ་ལྡན་འདས་ཀྱི་ཇི་སྙེད་པ་མཁྱེན་པའི་ཡེ་ཤེས་ཀྱི་རྒྱུ་འབྲས་ཀྱི་རྟེན་ཅིང་འབྲེལ་པར་འབྱུང་བ་དགག་པར་བྱ་བའི་བསླབ་པ་དང༌། བསྒྲུབ་པར་བྱ་བའི་བསླབ་པ་བྱང་ཆུབ་སེམས་དཔའི་སྐྱེས་པའི་རབས་ལྔ་བརྒྱ་ལ་སོགས་པ་འདུལ་བའི་ཚུལ་ཁྲིམས་དཔག་ཏུ་མེད་པ་རྣམས་ཀྱིས་ཉེས་པ་སྤངས་པ་དང་ལེགས་པ་བསྒྲུབ་པ་ཐབས་མཁས་པ་ལ་བསླབ་པར་གསུངས་སོ། །ལེགས་པར་བསྒྲུབ་པའི་ཐབས་ཡང༌། ཞིང་དཀོན་མཆོག་རིན་པོ་ཆེ་གསུམ་དང༌། དེ་གཅིག་ཏུ་གྱུར་པ་བླ་མ་དམ་པ་ལ་བརྟེན་ནས། བསམ་པ་ཆགས་སྡང་རྨོངས་གསུམ་མེད་པ་དང༌། དེའི་གཉེན་པོ་འཕེལ་བར་བྱེད་པའི་བྱམས་སྙིང་རྗེ་བྱང་ཆུབ་ཀྱི་སེམས་གསུམ་དང༌། གཏོང་བ་གསུམ་དང༌། ཤེས་རབ་གསུམ་པོ་དེ་ཉིད་ཀྱི་ལུས་ངག་ཡིད་ཀྱི་ལས་ཀྱིས། ཚེ་འདི་ཉིད་ཀྱི་སངས་རྒྱས་ཐོབ་པ་མི་དཀའ་ན། གཞན་ཞི་བ་མྱ་ངན་ལས་འདས་པའམ། འཁོར་བའི་བདེ་འབྲས་ལྟ་སྨོས་ཀྱང་ཅི་དགོས་པས་འདི་ལ་ནན་ཏན་ཏུ་བྱའོ། །དེ་ལ་ཤིན་ཏུ་ཕྲ་བར་ཇི་ལྟར་བསླབ་ན།

ཞིང་བཞི་པོ་དེ་ལ་དད་པ་དང་གུས་པའི་སེམས་གཅད་དུ་མེད་པ་ཕུལ་དུ་བྱུང་བས། དཔེར་ན་འཆི་བ་མེད་པའི་བདུད་རྩི་རང་ཉིད་ཀྱིས་རོ་མྱོང་བས། བུ་སྨད་དྲན་ནས་སྟེར་འདོད་པ་ལྟར། དགེ་འདུན་རྣམས་རང་གི་འཁོར་ལ་སྦྲན་ཞིང༌། དགའ་བ་དང༌། འཐད་པ་དང༌། ཡིད་དུ་འོང་བ་དང༌། ཚོགས་ཆེན་པོར་འགྱུར་བས་བསྐུལ་བར་བྱ་བ་ནི། ཀྱེ་གསོན་ཞིག་དགེ་འདུན་བཙུན་པ་རྣམས། །སང་ངམ་ད་སྟེ་ཞག་བདུན་ན། །ངེད་ཀྱི་སྟོན་པ་བླ་མ་དེ། །ཏིང་ངེ་འཛིན་ལས་བཞེངས་ནས་ཀྱང༌། །ཆོས་ཀྱི་ཁྲི་ལ་བཞུགས་གྱུར་ཏེ། །ཆོས་ཆར་རྒྱུན་ཏུ་འབེབ་པས་ན། །དེ་ཡི་བར་ཆད་སྤང་པའི་ཕྱིར། །རྩྭ་ཤིང་ལོ་མ་ལ་སོགས་པ། །དགེ་འདུན་ཕྲིན་ལས་མཛད་པར་ཞུ། །ཡང་གཅིག་ཞུ་བའི་རིམ་པ་ནི། །ཀྱེ་གསོན་ཞིག་དགེ་འདུན་བཙུན་པ་རྣམས། །སངས་རྒྱས་ཆོས་དང་དགེ་འདུན་ནམ། །དམ་ཆོས་དཀོན་མཆོག་རིན་པོ་ཆེ། །གསེར་འབུམ་ལ་སོགས་བྱོན་པ་ལ། །དགེ་འདུན་བསྲུང་བ་མཛད་པར་ཞུ། །དེ་ལྟར་དགེ་བའི་བཤེས་གཉེན་དང༌། །ས་བདག་རྒྱལ་པོ་བྱོན་པ་ལ། །གོང་མས་མཛད་པའི་རྣམ་ཐར་བཞིན། །ཁྱེད་ཀྱིས་ལེགས་པར་བསྐུལ་གྱུར་ན། །རྒྱུ་འབྲས་བསླུ་བ་མེད་པ་ཡིས། །དོན་ཆེན་འགྲུབ་པར་འགྱུར་ཞེས་གསུངས། །ཡང་གཅིག་དགེ་འདུན་བཙུན་པ་རྣམས། །ཁོ་བོའི་བླ་མ་རིན་ཆེན་དེ། །རྫས་དང་ཡོ་བྱད་སྦྱིན་པའི་ཚོགས། །དངོས་པོ་བཟང་བཟང་སྔོན་ལ་སྦྱིན། །བཟང་པོ་འབའ་ཞིག་མ་གཏོགས་པ། །ངན་པ་གཅིག་ཀྱང་མི་སྲིད་པ། །ཨེ་མ་ངོ་མཚར་མི་ཆེ་འམ། །དཀོན་མཆོག་མཆོད་པའི་སྦྱོར་བ་ཡང༌། །སྤོས་དང་མར་མེ་ལ་སོགས་པ། །ཀུན་ལ་དེ་ལྟར་མཛད་པར་འདུག །འགྲོ་དྲུག་སེམས་ཅན་ཐམས་ཅད་ལ། །འདི་ནི་ལྷག་པའི་ལྷ་ཡིན་ཞེས། །གྲིབ་མའང་འགོམ་པར་མི་མཛད་ན། །སྙིང་ནས་འཐབ་ཅིང་གཤེ་བ་དང༌། །ཐུགས་ཀྱིས་སྤོང་བར་མི་མཛད་པའི། །རྒྱུ་འབྲས་བསླུ་བ་མེད་པ་འདིར། །དེང་སང་འཇིག་རྟེན་མགོན་པོ་ཡི། །སྐུ་གསུང་ཐུགས་ཀྱ༌། །སྤྲང་པོ་གཅིག་ཏུ་སྐུ་འཁྲུངས་པས། །གང་ལ་ཅིས་འདུལ་མ་མཁས་པས། །ཚིག་ངན་རྒྱ་གད་གཅུད་རྒྱངས་དང༌། །ཤཱཀྱའི་སྲས་ཀྱི་དགེ་འདུན་དང༌། །རྡོ་ཁ་ཐེངས་གསུམ་བྱེད་པ་ལ།

ཁྱེད་ཀྱིས་ཚད་མར་མ་འཛིན་པར། །བླ་མ་རིན་ཆེན་རྗེས་སུ་སློབ། །ང་ཡང་ཁྱེད་ལ་མཐུན་འཇུག་བྱེད། །ཕྲ་བས་དོན་ཆེན་འགྲུབ་པ་ཡི། །བྱ་བའི་རིམ་པ་ཟུར་སྨོས་ནས། །ཟབ་མོ་སྟོང་པ་ཡེ་ཤེས་ཚོགས། །གོང་དུ་སྨོས་པ་དེ་དག་ཀུན། །སྐྱེ་མེད་སྟོང་པ་མ་ལགས་སམ། །སྐྱེ་མེད་སྟོང་པ་མ་ཡིན་ན། །སྟོང་པའི་ལུང་དང་འགལ་གྱུར་ཅིང༌། །འཐད་པ་དང་ཡང་བྲལ་བ་ཡི། །སྟོང་པ་འདི་ལ་མཁས་པ་རྣམས། །དགའ་བ་མེད་ཅིང་འདོར་བས་ན། །གོང་དུ་སྨོས་པར་གྱུར་པ་ཡི། །བྱ་དང་བྱེད་པའི་བྱ་བ་རྣམས། །བྱ་བྱེད་ཀུན་དང་བྲལ་བ་ཡི། །མཐར་ཐུག་ཕྱག་རྒྱ་ཆེན་པོ་ཞེས། །རྟོགས་ལྡན་རྣལ་འབྱོར་རྣམས་ཀྱིས་གོ །རྫོགས་སོ།། །།འདི་ལྟར་ཐུབ་པ་ཆེན་པོའི་ཆོས། །ཉོན་མོངས་གསུམ་ལ་ཆགས་པ་དང༌། །སྡང་བར་བྱེད་པ་གང་ཡིན་པས། །ལྷ་མི་ལ་སོགས་གོང་མ་ཡི། །འབྲས་བུ་ཐོབ་པར་འགྱུར་བ་ལ། །ཉོན་མོངས་གདུག་པས་དཀྲུགས་པའི་ཡིད། །འདི་ཡིས་ཐར་པ་མི་ཐོབ་ཅེས། །སོ་སོར་ཐར་པའི་མེ་ལོང་ལ། །བལྟས་ལ་ཉེས་པ་སྤང་བར་བྱ། །འདི་ནི་འཕགས་པ་ཆར་ཀ་ལས།jའབྲེལ་མ་འཛོམས་པས་མྱུར་དུ་མི་འགྲོ་བ་དང༌། ཡུན་རིང་དུ་འགྲོ་བ་དང༌། གཏན་དུ་མི་འགྲུབ་པར་བར་ཆད་དུ་འགྱུར་བར་ཤེས་པར་བྱའོ། །འདི་ལ་བླུན་པོ་ང་རྒྱལ་ཅན། །སྐྱུ་ར་སྒོམ་པས་འདི་སྐད་ཅེས། །གྲིབ་ལ་རྣམ་པ་གསུམ་གསུང་སྟེ། །བཟང་ངན་གྲིབ་ཀྱིས་མི་གནོད་པ། །དེ་ནི་མི་ཕོ་ཁྱོ་ག་ཡིན། །བཟང་པོ་སངས་རྒྱས་བྱིན་རླབས་དང༌། །ངན་པ་སྡིག་པའི་གྲོགས་པོ་ཡི། །རྒྱུ་ཟད་རྐྱེན་ཟད་གང་ཡིན་པ། །དག་པ་གཉིས་ལྡན་དྲི་མ་མེད། །ཆོས་ཀྱི་སྐུ་ཞེས་བརྗོད་པ་ཡིན། །ཆོས་སྐུ་ཡེ་ཤེས་གཉིས་མེད་པར། །གསུང་བའི་བླ་མ་རྣམས་ལ་འདུད།། །། ༣༩༠༽ ༄། །སྤང་བླང་གི་རྟེན་འབྲེལ་མ་ཤེས་ན་རྒྱུ་འབྲས་ཀྱི་རྟེན་འབྲེལ་ལོག་པར་འགྱུར་བ།། ན་མོ་ར*་པའི་གསུང་དང་མ་མཐུན་པས། །ངེས་པའི་ཤེས་པ་ག་ལ་སྐྱེ། །བུ་ཀུན་ཚུལ་ཁྲིམས་རིན་ཆེན་སྲུངས། །ཡང་གཉིས་མེད་དོན་རྟོགས་ཀྱི་རྣལ་འབྱོར་ལ། །སྤང་བླང་གི་གདམས་ངག་ཟབ་མོ་དགོས། །སྤང་བླང་གི་གེགས་སེལ་མ་ཤེས་ན། །རྒྱུ་འབྲས་ཀྱི་རྟེན་འབྲེལ་ལོག་པར་འགྲིག

།ཚིག་རྩུབ་ཀྱི་མཚོན་ཆ་རྣོན་པོ་ཡིས། །གཉིས་སུ་མེད་པའི་ཕྲག་དོག་སྐྱེ། །རང་གཞན་གཉིས་ཀྱི་མགོ་བོ་འབྲེག །ལྷན་སྐྱེས་ཧེ་རུ་ཀ་དཔལ་གྱིས། །རྒྱན་དུ་བྱས་པ་ཨ་རེ་འཇིགས། །ལྷ་དང་བཅས་པའི་འཇིག་རྟེན་འདི། །བྲེད་ཅིང་དངངས་པ་ཨ་ལ་ལ། །གཉིས་མེད་དོན་རྟོགས་མ་གཏོགས་པ། །སངས་རྒྱས་ཡིན་པར་ཡིད་ཆེས་དཀའ། །རུ་ཏྲ་ཆེན་པོའི་འདུ་ཤེས་སྐྱེ། །གདུལ་བྱ་སྣོད་ལྡན་ཕལ་ཆེར་ཡང༌། །སྨིན་ཅིང་གྲོལ་བར་མི་འགྱུར་བས། །གཉིས་མེད་དོན་རྟོགས་རྣལ་འབྱོར་པས། །སྤང་བླང་གཉིས་ཀྱི་གེགས་སེལ་བསྟན། །སྤང་བླང་གི་གེགས་སེལ་མ་གོ་ན། །ཡུལ་ཡུལ་ཅན་གཉིས་སུ་འཛིན་པའི་ཡིད། །གཉིས་མེད་འོད་གསལ་ངང་དུ་བསད། །ཁམས་གསུམ་སེམས་ཅན་ཐམས་ཅད་ལ། །བྱམས་དང་སྙིང་རྗེ་རྒྱུན་དུ་བསྐྱེད། །རང་བས་གཞན་གཅེས་ཅི་བཟང་བལྟ། །གཉི། །རྟེན་རབ་ཏུ་བྱུང་བར་གྱུར་བ་ལ། །ཕྱི་མ་ངོ་མཚར་ཆེ་འོ་ཞེས། །ཡང་དང་ཡང་དུ་བཀའ་བསྩལ་གསུངས། །བུ་རང་དང་འདྲ་བའི་གྲོགས་སེ་ཀུན། །རྒྱུད་ཚོད་མཐོན་པོར་སོང་ཙ་ན། །ཐབས་ལ་མཁས་པའི་གྲོགས་པོ་གཅེས། །གཉིས་མེད་དོན་རྟོགས་རྣལ་འབྱོར་པ། །ཐབས་ཀྱིས་ཅི་བྱ་སྙམ་ན་ཡང༌། །རིང་དུ་སོང་བའི་སེམས་དཔའ་རྣམས། །ཤེས་རབ་ཕ་རོལ་ཕྱིན་རྫོགས་ནས། །ཐབས་མཁས་བསྟན་པ་མ་མཁྱེན་ན། །དག་པའི་ས་ལ་གནས་པ་ཡི། །མགོན་པོ་བདག་ཉིད་ཆེན་པོ་རྣམས། །གཉིས་མེད་ཙམ་དུ་འཛིན་པའི་བློ། །ཤིན་ཏུ་ཕྲ་བ་ཤེས་བྱ་ཡི། །སྒྲིབ་པ་སྦྱོང་བར་ངེས་པས་ན། །འཇིག་རྟེན་མགོན་པོའི་ཞལ་སྔ་ནས། །རྟོག་པའི་རི་བོ་བསྙིལ་ཏེ་ཐལ། །ཆོས་རྣམས་ཐམས་ཅད་གཉིས་མེད་དེ། །གཉིས་མེད་དེ་ཡང་རང་སར་དག །བདག་ཉིད་ཆེན་པོས་བཀའ་བསྩལ་གསུངས། །དེ་ལྟར་མཛད་ན་རྣལ་འབྱོར་པས། །གཉིས་མེད་གཤའ་མར་རྟོགས་ནས་མཆི། །ཤེས་རབ་ཐབས་སུ་འགྱུར་བ་ཡིན། །རྒྱུ་འབྲས་ཀྱི་རྟེན་འབྲེལ་མངོན་དུ་འགྱུར། །སངས་རྒྱས་ཀྱི་མཉམ་རྗེས་མི་བརྩི་བར། །མཁྱེན་པ་གཉིས་པོ་གཅིག་ཏུ་གོ

།དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་གསང་བ་ཡི། །མཛོད་འཛིན་རྡོ་རྗེ་འཛིན་པར་འགྱུར། །འདི་ལ་མཉམ་ཉིད་རྒྱུད་རྒྱལ་དུ། །སངས་རྒྱས་ཀུན་གྱི་བདག་པོ་མཆོག །ཕྱག་ན་རྡོ་རྗེ་དེས་ཀྱང་གསུངས།། ༈ །།ཡང་མི་ང་ནི་འཁོར་ལོས་བསྒྱུར་བའི་རྒྱལ་པོ་འདྲ། །བུ་སྤྲང་པོ་ལྟ་བུར་གྱིས་ཤིག་ཅེས། །འཁོར་ལ་ཞེ་འདོད་བྱེད་པ་འདི། །སྙིང་ནས་ཡིན་ནམ་ཀུ་རེ་ལགས། །དེ་ལས་དེ་བྱུང་ཅང་སྲིད་དམ། །ཡང་མི་ང་ནི་གྲོང་འདབ་ཀྱི་ཁྱི་རྒན་འདྲ། །བུ་སེང་གེ་ལྟ་བུར་གྱིས་ཤིག་ཅེས། །འཁོར་ལ་ཞེ་འདོད་བྱེད་པ་འདི། །སྙིང་ནས་ཡིན་ནམ་ཀུ་རེ་ལགས། །དེ་ལས་དེ་འབྱུང་ཅང་སྲིད་དམ། །ཡང་མི་ང་ནི་འདོད་ཡོན་གྱིས་ངོམས་པ་མེད། །བུ་འདོད་ཡོན་ཞེན་པ་ཐོངས་ཤིག་ཅེས། །འཁོར་ལ་ཞེ་འདོད་བྱེད་པ་འདི། །སྙིང་ནས་ཡིན་ནམ་ཀུ་རེ་ལགས། །དེ་ལས་དེ་འབྱུང་ཅང་སྲིད་དམ། །ཡང་མི་ང་ནི་ཚོང་དུས་ཀྱིས་ཚ ༣༩༡༽ ༄། །རྒྱུ་ལས་བྱུང་བའི་འབྲས་བུ་ནི་སངས་རྒྱས་མཐུས་ཀྱང་འགྱུར་མི་སྲིད་པ།། ན་མོ་ར*་གུ་རུ། བདུད་རྩི་ས་ཞག་ལྟ་བུ་ཡི། །མཆོག་ཐུན་མོང་གི་འབྲས་བུ་སྨིན་པའི་གཞི། །གསུམ་ལྡན་གྱི་བླ་མ་རིན་པོ་ཆེ། །བསོད་ནམས་བསགས་པའི་ཞིང་མཆོག་སྟེ། །མོས་གུས་བྱེད་པའི་གང་ཟག་གིས། །མཆོག་དང་ཐུན་མོང་གི་དངོས་གྲུབ་རྣམས། །འདི་དང་བར་དོ་གཉིས་སུ་སྨིན། །ཞིང་ཕུན་སུམ་ཚོགས་པ་བློ་ལས་འདས། །ཐེག་མཆོག་གི་གསང་སྔགས་མ་གཏོགས་པར། །ཐབས་ཁྱད་པར་དུ་འཕགས་པ་མ་གསུངས་ལགས། །དངོས་པོ་ཕུན་སུམ་ཚོགས་པ་ནི། །ཤེས་རབ་རྒྱལ་པོ་མ་ད་ན། །ཐབས་ཀྱི་རྒྱལ་པོ་མཾ་ས་སྟེ། །བདུད་རྩི་ལྔ་ཡི་རང་བཞིན་མཆོག །མཁའ་འགྲོའི་ཚོགས་རྣམས་འདུ་བར་བྱེད། །ཟོས་ན་ཉམས་མྱོང་ཏིང་འཛིན་སྐྱེ། །ཐབས་ཤེས་གཉིས་པོ་མཉེས་པའི་རྫས། །དངོས་གྲུབ་ཕུན་སུམ་ཚོགས་པ་ལགས། །ས་གཞི་དེ་ལས་མེ་ཏོག་སྐྱེ། །དེ་ཡིས་འགྲོ་བ་སྨིན་པར་བྱེད། །བླ་མའི་བཀའ་སྩལ་མཐོ་དམན་ལ། །ལན་བདུན་བར་དུ་གསོལ་བ་གདབ། །བསམས་ཤིང་རྟག་དང་རང་བྱུང་བསྒོམས།།

༈ །།གཤེ་བར་མི་འོས་རྣམ་པ་བཅུ། །ངོ་མཚར་མེད་དང་ཀླན་ཀ་ཚོལ། །བྱིས་པ་བླུན་པོ་མི་གསལ་བ། །མི་མཁས་མཚམས་ཀྱི་ཕ་རོལ་གནd དགོས་དོན་ ཆེ་ཆུང་ཞེས། །ཆགས་སྡང་གཏི་མུག་དྲག་པོ་ཡིས། །མི་མགུ་མི་རངས་མི་བཟོད་ཀྱང༌། །རྒྱུ་ལས་བྱུང་བའི་འབྲས་བུ་ནི། །སངས་རྒྱས་མཐུས་ཀྱང་འགྱུར་མི་སྲིད། །འདི་ལྟར་དྲང་སྲོང་ཆེན་པོའི་སྲས། །ཟང་ཟིང་སྤྲོས་པའི་མཚན་མ་དང༌། །འདྲེས་སམ་ཡང་ན་མ་འདྲེས་ཞེས། །སེམས་ལ་བལྟ་བ་གོམས་པ་དང༌། །ཟབ་མོ་སེམས་ཉིད་རྡོ་རྗེ་འདི། །ཉོན་མོངས་རྟོག་པའི་འདམ་རྫབ་ཏུ། །བྱིང་ངམ་ཡང་ན་མ་བྱིང་ཞེས། །སེམས་ལ་བལྟ་བ་གོམས་པར་གྱིས། །འཁོར་བ་རེས་སུ་འདྲེ་བྱེད་ན། །ས་ཐོབ་པ་ལ་རིང་ཞེས་པ། །མཁས་པ་རྣམས་ཀྱི་གདམས་ངག་ཉོན། །ཐུབ་པ་བདག་ཉིད་ཆེན་པོའི་ཆོས། །ཞི་བ་འདོད་ཆགས་བྲལ་བ་སྟེ། །ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གསུངས་པ་ཐམས་ཅད་ཀུན། །ཞི་བ་འདོད་ཆགས་བྲལ་བར་གཅིག །བདེན་དོན་བསྟན་པའི་བྱེ་བྲག་རྣམས། །བྲམ་ཟེ་རྟོགས་པ་ཅན་རྣམས་ལ། །རྣམ་པར་མི་རྟོག་པ་ཞེས་མཚོན། །རྒྱལ་པོ་ཞེ་གདུག་ཅན་རྣམས་ལ། །ཡིད་ལ་མི་བྱེད་པ་ཞེས་བསྟན།། །། ༣༩༢༽ ༄། །རང་སེམས་ཕྱག་རྒྱ་ཆེན་པོ་འདི་འཁོར་འདས་གཉིས་ཀྱི་རྒྱལ་པོ་ཡིན་ཞེས་པ།། ན་མོ་ར*་གུ་རུ། རང་སེམས་ཕྱག་རྒྱ་ཆེན་པོ་འདི། །འཁོར་འདས་གཉིས་ཀྱི་རྒྱལ་པོ་ཡིན། །དངོས་མེད་རྣམ་རྟོག་སྣ་ཚོགས་འདི། །རྒྱལ་པོ་དེ་ཡི་བློན་པོ་ཡིན། །རྒྱལ་བློན་གཉིས་སུ་མེད་པ་དེ། །རྒྱལ་པོ་དེ་ཡི་རྒྱལ་ཆས་ཡིན། །མཁའ་མཉམ་སེམས་ཅན་མ་ལུས་པ། །བདེ་ཆེན་མཆོག་ལ་འགོད་པ་དེ། །རྒྱལ་པོ་དེ་ཡི་རྒྱལ་ཁྲིམས་ཡིན། །ཇི་ལྟར་ནམ་མཁའི་བྱ་ཡི་རྗེས། །བཙལ་ཞིང་བརྟག་ཏུ་མེད་པ་ལྟར། །དེ་བཞིན་རྣལ་འབྱོར་པ་ཡི་སེམས། །བཙལ་ཞིང་རྟག་ཏུ་མེད་པ་ལ། །ཁྱད་པར་བཙལ་ཞིང་གདུང་པའི་སེམས། །བྱ་རྗེས་འདྲ་བར་གནས་པ་ལ། །སྐྱེ་དང་འགག་དང་གནས་པ་རྣམས། །གཞན་གྱི་སྣང་བ་མ་ཡིན་ནམ། །ཞེ་འདོད་ཆེ་ལ་ངོམས་པ་མེད། །མཐོང་ཐོས་འདོད་པའི་མི་རྣམས་ནི། །སྨྱོན་པ་ཡིན་ཕྱིར་བལྟས་ཤིང་སྲིད། །ཆོས་ཤེས་ཁྲེལ་ཡོད་ངོ་མཚར་ཅན། །ཇི་ལྟར་བྱས་ཀྱང་བཏུབ་པ་དེ། །རང་གི་སྙིང་དང་འདྲ་བའི་ཕྱིར། །དེ་ཡི་གནད་དུ་གཅེས་དགུ་བཞག།

།། ༣༩༣༽ ༄། །ཐུབ་དབང་སྲས་དང་བཅས་པར་གསོལ་འདེབས་འགྲོ་བའི་དཔལ་གྱུར།། འགྲོ་བའི་བླ་མ་ཆོས་ཀྱི་རྗེ། །བཅོམ་ལྡན་འདས་ལ་ཕྱག་འཚལ་ལོ། །ཐུབ་པའི་བསྟན་འཛིན་བརྟུལ་ཞུགས་ཅན། །འོད་སྲུང་ཆེན་པོར་ཕྱག་འཚལ་ལོ། །མང་དུ་ཐོས་པ་གསང་སྔགས་མཆོག །ཀུན་དགའ་བོ་ལ་ཕྱག་འཚལ་ལོ། །དུས་གསུམ་རྒྱལ་བ་སྲས་བཅས་ལ། །གུས་པས་ཕྱག་འཚལ་སྐྱབས་སུ་མཆི། །བདག་གི་སྟོན་པ་ཀླུ་དང་འདྲ། །བདག་ནི་ཆར་སྡོད་བྱ་དང་འདྲ། །ཀླུ་ཡི་རྒྱལ་པོས་ཆར་ཕབ་ཀྱང༌། །བྱ་ཡི་གྲེ་བར་སོང་བ་ཉུང༌། །རྗེ་འགྲོ་བའི་མགོན་པོ་རིན་པོ་ཆེ། །དུས་གསུམ་སངས་རྒྱས་ཀྱི་ཞབས་དྲུང་དུ། །འདུལ་བ་འཛིན་པ་རྣམས་ཀྱི་མཆོག །ཉེ་བར་འཁོར་དུ་འོང་དུ་རེ། །མདོ་སྡེ་འཛིན་པ་རྣམས་ཀྱི་མཆོག །གནས་བརྟན་ཆེན་པོ་འོང་དུ་རེ། །མ་མོ་འཛིན་པ་རྣམས་ཀྱི་མཆོག །འོད་སྲུང་གོ་འཕང་ཐོབ་ཏུ་རེ། །ཡང་འོད་སྲུང་གོ་འཕང་ཐོབ་ཏུ་རེ། །ཁ་ཚོང་ཁ་དོར་ཁ་ན་མེད། །དུས་གསུམ་སངས་རྒྱས་ཀྱི་ཞབས་དྲུང་དུ། །གཏན་གྱི་སྐྱེས་བུར་འགྱུར་བ་ངེས། །རྒྱལ་བ་མཉེས་པར་བྱེད་པ་ངེས། །འབྱུང་བ་དུས་སུ་གཡོས་པ་འདི། །ཞེ་འདོད་ཕྲ་མོས་མི་བཟློག་གདའ། །བིÄ་ཆེན་པོ་ལ་གསོལ་འདེབས། །ཡང་བིÄ་ཆེན་པོ་ལ་གསོལ་བ་འདེབས། །ཇི་ལྟར་ཁམས་ཀྱི་རི་ཁྲོད་དུ། །སྒྲུབ་པ་སྙིང་པོར་བྱེད་པའི་ཚེ། །འཆི་བ་དྲན་པའི་བློ་གྲོས་ཀྱིས། །སེམས་སྡུག་ཆེན་པོ་སྐྱེས་པ་བཞིན། །དུས་འདིར་དབྱེ་བའི་གནས་སྐབས་མིན། །ཕ་འཇིག་རྟེན་མགོན་པོའི་བཀའ་བསྩལ་པ། །འགྲོ་བའི་དོན་ལ་དཔལ་འགྱུར་གསོལ།། །། ༣༩༤༽ ༄། །རྫོགས་པའི་སངས་རྒྱས་སྒྲ་ཆེན་རང་སེམས་རྟོགས་པ་གཅིག་པུར་གདའ་ཞེས་པ།། རྒྱལ་བ་སྲས་དང་བཅས་པ་རྣམས། །སྔར་ཡང་བཀའ་དྲིན་མི་ཆུང་ཆེ། །ད་རུང་བྱིན་རླབས་ཐུགས་ལ་ཐོགས། །ཆར་པ་ཧ་ཅང་མ་ཆེས་སམ། །བྱ་ལས་པ་རྣམས་མིག་ཀྱང་ཕྱིད། །དགེ་འདུན་འདམ་རྫབ་ནང་དུ་བཞུགས། །ཆར་པ་ཅུང་ཟད་གཅད་པར་ཞུ། །ལོ་ཐོག་སྐྱེ་འཁྲུངས་སྨིན་མཛད་གསོལ། །བདག་མེད་ནམ་མཁའི་རྣལ་འབྱོར་པ། །བླ་མ་མཉེས་མཛད་མོས་གུས་ཅན། །བླ་མ་དམ་པའི་ཐུགས་ཀྱི་སྲས། །ཐུགས་ཀྱི་དགོངས་པ་རྫོགས་མཛད་པ། །ཕྱག་རྒྱ་ཆེན་པོའི་རྣལ་འབྱོར་པ། །གོམས་པ་ཀློང་དུ་གྱུར་པ་ལ། །ཉོན་མོངས་ཁོང་ཁྲོ་ག་ལ་རིགས། །བླ་མའི་དྲུང་དུ་བྱོན་པ་ལེགས། །ཞག་གསུམ་མཉེས་མཛད་ངོ་མཚར་ཆེ། །སླར་ཡང་རང་གི་གནས་སུ་གཤེགས། །ཡང་དང་ཡང་དུ་བྱོན་པར་ཞུ། །རྫོགས་པའི་སངས་རྒྱས་སྒྲ་བོ་ཆེ། །རང་སེམས་རྟོགས་པ་གཅིག་པུར་གདའ། །རྗེ་བཙུན་འཇམ་དབྱངས་དང་པོར་བཞུགས། །རྣམ་པར་རོལ་པའི་མདོ་ལས་ཤེས། །སྣང་བ་ཟིལ་གྱིས་གནོན་པ་ལ། །སློབ་དཔོན་པV་རྒྱལ་པོ་དགོས། །གླུ་ཆུང་སོ་ཡི་བར་ན་ལེན། །ལེན་མ་མྱོང་ལ་ཅི་ལ་ཡོད། །གདམས་ངག་ཐུབ་པའི་གསུང་རབ་ཟབ། །ཉམས་མྱོང་མེད་ལ་ཅི་ཆ་ཡོད། །བླ་མ་དམ་པ་ཚད་ལྡན་གྱི། །གདམས་ངག་ཟབ་མོ་དེ་འདྲ་བས། །ཐུབ་པའི་གསུང་རབ་ཐམས་ཅད་ཀྱི། །གནད་ཀྱི་སྒོ་རྣམས་འབྱེད་པ་ཡིན། །དེ་མོས་གུས་ཅན་གྱིས་གོ་བ་ཡིན། །མྱོང་བ་མེད་ལ་ཅི་ཆ་ཡོད། །སྤོས་སྣ་ལ་གཏུགས་ཀྱང་མ་ཚོར་བ། །ཕན་པ་མེད་པ་ངོ་མཚར་ཆེ། །ཆོས་རིན་ཆེན་རྒྱུད་ལ་མ་སྐྱེས་པའི། །ཉེ་གནས་དེ་དང་ཨེ་འདྲ་ཨང༌། །བདག་གི་བླ་མ་བཟང་བ་དང༌། །བདག་ཀྱང་མོས་གུས་ཆེ་བར་ངེས། །མགོན་པོའི་ཆོས་ཐུན་གཅིག་གཅིག་ལ། །བདག་གི་དགོས་འདོད་ཐམས་ཅད་འབྱུང༌། །ནམ་མཁའི་མེ་ཏོག་མོ་གཤམ་བུ། །རི་བོང་རྭ་དང་སྦལ་པའི་སྤུ། །མཁན་པོ་ཆེན་པོའི་ནད་དང་ལྔ། །གང་གི་སུ་ཞིག་ཇི་ལྟར་ན། །བཅོམ་ལྡན་རིན་ཆེན་འབྱུང་ལྡན་གྱི། །ཏིང་ངེ་འཛིན་ལས་བཞེངས་ནས་ཀྱང༌། །དོན་ཀུན་གྲུབ་པའི་ཕྲིན་ལས་ཞུ། །འགྲོ་བ་ཐམས་ཅད་སྨིན་པར་མཛོད། །སངས་རྒྱས་བྱོན་པའི་དགའ་བ་ཡང༌། །མྱ་ངན་འདས་པའི་སྡུག་བསྔལ་ཡོད། །དགའ་དང་མི་དགའ་ལས་འདས་པ། །རང་སེམས་མྱ་ངན་འདས་པ་ཡིན། །དྲང་སྲོང་ཆེན་པོ་ཤེར་འབྱུང་གི

།ཁྱི་གཞུག་གང་ལ་མི་གཏུག་འཚལ། །ཐུབ་པའི་གསུང་རབ་རྒྱ་མཚོ་ལ། །ལུང་ཁུངས་ཐམས་ཅད་ག་ལ་འོང༌། །རྣལ་འབྱོར་འདྲ་བར་སོང་བ་དེས། །ཚོགས་འཁོར་འདྲ་བ་བསྐོར་སྙིང་འདོད། །བག་པུག་d

བྲག་ཕུག་ འདྲ་བར་བསྡད་པ་དེས། །གླུ་ཆུང་འདྲ་བ་ལེན་སྙིང་འདོད། །བུ་ཟེར་བ་བདེན་ནོ་ཤིན་ཏུ་དགའ། །དང་པོར་འཇིག་རྟེན་སྤྲོས་པ་བཅད། །བར་དུ་འཇིག་རྟེན་ཞེན་པ་ལོག །ཐ་མར་འཇིག་རྟེན་གནས་ལས་འཕགས། །ཕ་དང་མ་དང་ཉེ་དུ་དང༌། །གཉེན་འབྲེལ་ཕྱོགས་རིས་ཐམས་ཅད་དང༌། །བླ་མ་རྡོ་རྗེ་སྤུན་གྲོགས་ཀྱི། །ཞབས་ཏོག་ཆེ་འོ་རྒྱལ་བའི་སྲས། །འགྲོ་བའི་མགོན་པོ་ཆོས་ཀྱི་རྗེ། །སྣ་ཚོགས་མཐོ་དམན་ཐམས་ཅད་ཀུན། །རླུང་གི་བྱེད་པར་ཐུགས་སུ་ཆུད། །གསང་སྔགས་མཁྱེན་པ་ཕྱག་འཚལ་ལོ། །དགོངས་པ་ལོན་ལ་ཕྱག་འཚལ་ལོ། །བླ་མའི་ཇོ་སྲས་ཕྱག་འཚལ་ལོ། །གཟུ་བ་d དཔང་པོ་ ཆེན་པོས་མི་ཁྱོགས་པ། །དེ་ཡི་དུས་སུ་དཔོན་རྒན་ཡིན། །ལྟོ་བ་སྒལ་ཚིགས་འབྱར་དུས་སུ། །དེ་ཡི་དུས་སུ་དྲང་སྲོང་ཡིན། །མེ་གྷེ་མེ་གྷེ་ཟེར་བའི་ཚེ། །ཁམས་ཀྱི་ཀློག་མཁན་ཆེན་པོ་ཡིས། །རྩེད་མོ་སྣ་ཚོགས་བྱེད་པའི་ཚེ། །ཕ་བཟང་བུ་གཅེས་ཡིན་ནམ་སྙམ། །ཀུན་ཡིན་གང་ཡང་མ་ཡིན་པ། །རྫོགས་པ་ཆེན་པོའི་ལྟ་བ་ཡིན།། །། ༣༩༥༽ ༄། །ཐུབ་པའི་གསུང་རབ་རྒྱ་མཚོའི་གནད་སྟོན་པ་སྤྲིན་ཆེན་མདོའི་སྙིང་པོ།། ་རིན་ཆེན་གྱི། །སྲས་ཀྱི་ཐུ་བོ་རྗེ་བཙུན་པ། །སྟག་ལུང་ཐང་པ་ངོ་མཚར་ཆེ། །སྐྱབས་སུ་མཆིའོ་བྱིན་གྱིས་རློབས། །ཟབ་ཅིང་རྒྱ་ཆེ་དམ་པའི་ཆོས། །ཐུབ་པའི་གསུང་རབ་རྒྱ་མཚོའི་གནད། །སྤྲིན་ཆེན་མདོ་ཡི་སྙིང་པོ་འདིའི། །བདག་པོ་ཤེས་རབ་འབྱུང་གནས་ལགས། །ཆུ་ཡི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་ནོ།། །། ཨོཾ་སྭསྟི། བླ་མ་རིན་པོ་ཆེས། བླ་མ་དགེ་བའི་བཤེས་གཉེན་པ་ལ་སྤྲིངས་པ། བཞུགས་ས་དེ། བླ་མ་རྗེ་བཙུན་པ་གོང་མས་བཏབ་པ་དང༌། བྱིན་གྱིས་བརླབས་པས་ཀྱང་གཉན་པ་མི་མཐུན་པའི་ཕྱོགས་དང་ཤུགས་ཀྱིས་ཞི་བར་གྱུར་པ་ཡིན་པ་དང༌། གཉིས་པ་སྣང་བ་རང་གི་སེམས་ཡིན་པའི་ཕྱིར་ས་གཞི་དང་གཞི་དེའི་བདག་པོ་ཐམས་ཅད་ཞེ་ཐག་པ་་འདི་གལ་ཆེ། གསུམ་པ་བྱིན་གྱིས་རློབ་པར་བྱེད་པ་དེ་ཡང༌།

བུ་སློབ་ཆོས་རྟེན་སྒྲུབ་པ་བྱེད་པ་ཐམས་ཅད་ཀྱིས་གནས་བྱིན་གྱིས་བརླབས་ཟིན་ལ། ད་རུང་ཡང་བྱིན་གྱིས་རློབ་པར་བྱེད་པའི་རང་བཞིན་ཅན་དུ་མཆིས་པ་ལགས། ཁྱེད་ཀྱི་དགོན་པ་དེ་དཔེ་མེད་པར་ཤིན་ཏུ་ལེགས་པ་གཅིག་ཡོད་པར་གདའ་བས། དེར་ཡུན་རིང་དུ་བཞུགས་ནས། འགྲོ་བ་གཞན་ལ་ཕན་པ་དང་བདེ་བ་རྒྱ་ཆེན་པོ་ཅི་འབྱུང་ལ་དགོངས་པར་ཞུ་འཚལ། དེ་ཡང་གཙོ་བོར་གྱུར་པ་ནི། བདག་ཉིད་དགེ་སྦྱོར་ལ་ནན་ཏན་ཆེ་བར་མ་བྱས་ན། གཞན་གྱི་རྒྱུད་བྱིན་གྱིས་རློབ་པར་མི་འོང་བར། བླ་མ་གོང་མ་རྣམས་ཀྱི་བཞེད་པ་ཡིན་པས། རྗེ་རིན་པོ་ཆེའི་མཛད་པ་ཟླ་སྟོད་སྨད་དང༌། སྔ་དྲོ་ཕྱི་འབྲེད་ཀྱི་རྣམ་པར་ཐར་པ་དེ་བཟུང་ན་རང་གཞན་གྱི་དོན་མི་འགྲུབ་ཅིང་རྒྱུད་བྱིན་གྱིས་མི་རློབ་མི་སྲིད་པས། དེ་ལྟར་ཐུགས་ལ་བཞག་པར་ཞུ། བཀྲ་ཤིས་པར་གྱུར་ཅིག། །། ༣༩༧༽ ༄། །གནད་ཀྱི་ཉམས་ལེན་ཤེས་དགོས་པ་སྙིང་པོ་དོན་བསྡུས་རི་ཁྲོད་དབང་ཕྱུག་ལ་གདམས་པ།། ཨོཾ་སྭསྟི། བླ་མ་དམ་པ་རྣམས་ལ་ཕྱག་འཚལ་ལོ། །སྟོན་པ་སངས་རྒྱས་བཅོམ་ལྡན་གྱིས། །སྟོན་པའི་གསུང་རབ་ཐམས་ཅད་དུ། །འདི་ལྟར་སེམས་ཀྱི་ཏིང་ངེ་འཛིན། །ལུས་ཀྱི་མངོན་དུ་བྱས་པ་ཡིས། །སྣང་བ་དབང་དུ་གྱུར་བ་དང༌། །དེ་ཡི་མཐུན་པའི་རྐྱེན་རྣམས་དག །བསམ་གྱིས་མི་ཁྱབ་དཔག་མེད་དུ། །འཕེལ་བས་མཐོང་ཆོས་མངོན་དུ་འབྱུང༌། །ཐུབ་པ་རྒྱལ་བ་མན་ཆད་ནས། །བརྟུལ་ཞུགས་ོད་པའི་རྣལ་འབྱོར་རྣམས། །སྣང་བ་སྣ་ཚོགས་བསྒྱུར་བ་དང༌། །ཡོན་ཏན་བཀོད་པ་དཔག་མེད་པ། །ཉམས་སུ་མྱོང་བར་གྱུར་པ་རྣམས། །ཚུ་རོལ་མཐོང་བའི་གང་ཟག་དང༌། །ཞུ་ཐུག་བྱེད་དུ་ག་ལ་བཏུབ། །བྱས་ན་དཔལ་དྲོའི་སྡུད་པ་ཡིན། ཁམས་པ་ལུང་པའི་བསྐོལ་ཕོར་དང༌། །ན་སྔ་ཆེན་པོའི་གསེར་ཚུམས་དང༌། །རྣལ་འབྱོར་དབང་ཕྱུག་ནག་པོ་ཡི། །སྐྱབས་སུ་འགྲོ་བའི་འདུག་ལུགས་རྣམས། །བདག་ཅག་སུ་དང་ཞུ་ཐུག་བྱ། །རྣལ་འབྱོར་དབང་ཕྱུག་རི་ཁྲོད་པ། །གནད་ཀྱི་ཉམས་ལེན་མ་ཤེས་ན། །ཡར་ལུང་དགེ་བཤེས་ཆེན་པོ་ཞེས། །འཇིག་རྟེན་གསུམ་མགོན་ཆོས་ཀྱི་རྗེ། །དཔལ་ལྡན་ཕག་མོ་གྲུ་པས་གསུངས། །དོན་གྱི་སྙིང་པོ་བསྡུས་པ་འདི། །རི་ཁྲོད་དབང་ཕྱུག་བུ་ལ་གདམས།།

།། ༣༩༨༽ ༄། །དགེ་སྦྱོར་སྒྲུབ་པའི་མཆོད་པས་གོང་མ་རྣམས་མཉེས་པར་བྱེད་དགོས་པ།། པ་ལ། དོ་གཅིག་གི་གནས་སྐབས་སུ། རྒྱུ་མཚན་མང་པོ་ཞིག་གིས། ཐུགས་དམ་དང་དགེ་སྦྱོར་ལ་ནན་ཏན་ཆེན་པོས་ཉམས་སུ་བླང་བའི་བསྒྲུབ་པའི་མཆོད་པ་ཆེན་པོས། གོང་མ་རྣམས་མཉེས་པར་བྱེད་དགོས་པར་གདའ་བས་གཞི་ལ་བཞུགས་པ་རྣམས་འདག་སྦྱར་དང༌། སྨྲ་བཅད་དང༌། དྲན་པ་མ་ཡེངས་པའི་འབད་པས་ཐུགས་དམ་ལ་རྩེ་གཅིག་ཏུ་མཛད་པར་ཞུ།མང་པོ་ཞིག་གིས་ཞབས་ཏོག་བྱ་རྒྱུ་མེད་པས། ཕན་ཚུན་རི་ཁྲོད་དུ་སྒྲུབ་པ་ལ་བཞུད་པར་ཞུ། སང་ནས་ཆོས་ཟབ་མོ་ཤ་སྟག་བྱེད་པ་དང༌། སྒྲུབ་པ་ཚུལ་བཞིན་དུ་བྱེད་པ་ལ་སོགས་པ་ཆོས་དང་མཐུན་པ་མཐའ་དག སྟོན་པ་སངས་རྒྱས་བཅོམ་ལྡན་འདས་ཀྱི་དུས་མཆོད། བླ་མ་རིན་པོ་ཆེའི་འདས་མཆོད་ལགས་པས། ཆོས་སྐྱོང་བའི་སྲུང་མ་ཆེན་པོ་རྣམས་ཀྱི་བཟོད་པ་མཛད་ཅིང༌། བྱིན་གྱིས་བརླབ་པ་དང༌། བསྐྱང་བར་མཛད་དུ་གསོལ། བཀྲ་ཤིས་པར་གྱུར་ཅིག། །། ༣༩༩༽ ༄། །མཁས་པའི་མན་ངག་རྒྱ་ཆེ་ཆུང་གསུམ་གྱི་རིམ་པ་ཞེས་པ།། སྟོན་པ་ཐུབ་མགོན་ཆོས་ཀྱི་རྗེ། །རྔ་བོ་ཆེ་ལ་སོགས་པའི་མདོར། །སློབ་དཔོན་འཕགས་པ་ལུང་བསྟན་པ། །ཞིང་སྲུང་ཐབས་ལ་མཁས་པའི་དཔེས། །རྒྱལ་སྲས་བསྟན་པ་འཛིན་པ་རྣམས། །ཕ་རོལ་ཕྱིན་དྲུག་སྦྱོར་བ་ཡིས། །སྟོན་པའི་གསུང་བཞིན་ནན་ཏན་བསྒྲུབ། །སློབ་དཔོན་འཕགས་པའི་རྗེས་འབྲང་བྱ། །£་ོZི་ཙི$་བྱང་སེམས་ཀྱིས། །ཞེ་འདོད་མེད་པ་སྦྱིན་པའི་སྟོབས། །བདེན་དྲང་བསྒྲུབ་པ་ཚུལ་ཁྲིམས་སྟོབས། །སྙིང་སྟོབས་བསྒྲུབ་པ་བཟོད་པའི་སྟོབས། །མྱུར་བར་བསྒྲུབ་པ་བརྩོན་འགྲུས་སྟོབས། །སེམས་རྩེ་གཅིག་ཏུ་བསྒྲུབ་པ་བསམ་གཏན་གྱི་སྟོབས། །ཕྱོགས་མ་ནོར་བསྒྲུབ་པ་ཤེས་རབ་ཀྱི་སྟོབས། །མགོན་པོ་རྒྱལ་བའི་སྲས་རྣམས་ཀྱིས། །བསྒྲུབ་པ་འདི་ཡི་སྟོབས་ཤུགས་ཀྱིས། །རྒྱལ་བའི་བསྟན་པ་བཟུང་ནས་ཀྱང༌། །འགྲོ་བ་སྨན་པའི་མཐུ་ལྡན་མོད། །སངས་རྒྱས་བཅོམ་ལྡན་འདས་ཀྱིས།

ཉོན་མོངས་པ་གསུམ་དང༌། འཇིགས་པ་དང༌། བྱ་བ་དང༌། བྱ་བ་མ་ཡིན་པ་མི་ཤེས་པ་དང་བཞི་སྤང་ཞིང༌། ཉོན་མོངས་པ་རྣམ་པ་གསུམ་གྱི་དབང་དུ་མི་འགྲོ་བ་དང༌། འཇིགས་པས་མི་འགྲོ་བ་དང༌། བྱ་བ་དང་བྱ་བ་མ་ཡིན་པ་ཤེས་པས། ཞལ་ཏ་དང་བྱ་བ་ཐམས་ཅད་བསྒྲུབ་པར་བྱའོ་ཞེས་གསུངས་པས། མཁས་པའི་མན་ངག་རྒྱ་ཆེ་འབྲིང་ཆུང་གསུམ་གྱི་རིམ་པ། བྲམ་ཟེ་ཆེན་པོ་གནག་ལས་སྐྱེས་དང༌། སྨན་ཆེན་པོ་དང༌། ས་ག་མའི་རྗེས་སུ་འབྲང་བར་བྱ་སྟེ། ལས་དང་བྱ་བ་མཚམས་ཚོད་ཀྱིས་བྱེད་པས་བསྒྲུབ་པར་བྱེད་པ་ནི་རིན་ཆེན་པོ་ཆུང་ངུན་གྱིས་མི་འགྲུབ་པས། ཆེན་པོས་བསྒྲུབ་པར་བྱ་བ་དང༌། འབྲིང་པོ་འབྲིང་གིས་བསྒྲུབ་པར་བྱ་བ་དང༌། ཆུང་ངུ་ཆུང་ངུན་གྱིས་བསྒྲུབ་པར་བྱེད་པ་གལ་ཆེ་བ་སྟེ། དེ་ཡང་འདིར་བླ་མ་ཐུགས་རྗེ་ཆེ་ཞིང་ཕྱོགས་རིས་མེད་པར་སྐྱོང་འདོད་པའི་བསམ་པས་བཟང་ངན་ཐམས་ཅད་འུར་རྒྱག་ཏུ་བྱས་པས། དངོས་པོ་འཚོ་བ་བཟའ་རྒྱུ་དང་བཏུང་རྒྱུ་ནི་ཟད། བྱ་བ་དང་བྱེད་པ་ནི་མི་འགྲུབ་པས་ད་ཕྱིན་ཆད་ཉུང་བ་ཉུང་བས་བསྒྲུབ། འབྲིང་པོ་འབྲིང་པོས་བསྒྲུབ། རྒྱ་ཆེན་པོ་མང་པོས་བསྒྲུབ་པ་ལ་ཚོད་དང་རིམ་པ་མ་ཤེས་ན། ལག་སྐུད་དམ་ཆུ་གཅིག་པུ་རང་གིས་ཀྱང་ལང་མི་སྲིད་པས། ཅི་ཙམ་དགོས་པ་ལས་ལྷག་པ། ཉལ་ཉིལ་བྱ་བ་ལ་མི་ཕན་པ་མི་གཞག་པ་དང༌། ནང་ན་ཡོད་པ་རྣམས་ཀྱང་སོ་སོའི་ལས་དང་བྱ་བ་གྲུ་བཞི་ལོགས་བརྒྱད་དུ་བཅོལ་ཞིང༌། དེ་མ་ནུས་ན་གང་འདོད་ཀྱང་སར་བཏང་བ་དང༌། ལོགས་སུ་འཇོག་པ་གལ་ཆེ་བར་འདུག། །། ༤༠༠༽ ༄། །སེམས་ཀྱི་རྒྱལ་པོ་གོམས་ན་ཡོན་ཏན་ཐམས་ཅད་འབྱུང་བར་བསྟན་པ།། ཨོཾ་སྭསྟི། ཟབ་ཅིང་རྒྱ་ཆེ་རྒྱ་མཚོ་ལྟ་བུའི་སྐུ། །སྨོན་ལམ་མཐར་ཕྱིན་འགྲོ་བ་མ་ལུས་ལ། །ཐེག་ཆེན་ཆོས་ཀྱི་ཆར་འབེབ་རིན་པོ་ཆེ། །མཉམ་མེད་བླ་མ་ཁྱོད་ལ་ཕྱག་འཚལ་ལོ། །ཕུང་བྱེད་མི་ཆོས་ཆགས་སྡང་ཀུན་གྱི་གཞི། །གཡོག་འཁོར་ཉེ་དུ་སྡུག་བསྔལ་ཀུན་གྱི་རྐྱེན། །རང་ལ་སེམས་པའི་གང་ཟག་གི་འགལ་རྐྱེན། །འདི་དག་སྤངས་ནས་བདེན་པ་བསྟན་པར་གཅེས། །སེམས་ཀྱི་རྒྱལ་པོ་གོམས་ན་ཡོན་ཏན་ཐམས་ཅད་འབྱུང༌། །ཉམས་ལེན་བརྩོན་འགྲུས་ཆེ་ན་སངས་རྒྱས་སྐུ་གསུམ་ཐོབ། །འདོད་ཆགས་བྲལ་བར་གྱུར་ན་བདེ་བ་རྒྱུན་མི་འཆད། །ཞེ་སྡང་སྤང་ལ་བརྩོན་ན་བྱམས་པ་རྒྱུན་ཆད་མེད། །གཏི་མུག་བྲལ་ན་འོད་གསལ་རྒྱུན་པར་གནས། །རྣམ་རྟོག་དྲྭ་བ་ཆོད་ན་གཞན་དོན་ལྷུན་གྱིས་གྲུབ། །དམན་པའི་བྱིས་པ་ཉམས་སུ་ལེན་པའི་ཐབས།།

།། ༤༠༡༽ ༄། །གསེར་གཡའ་དང་བྲལ་བ་ལྟར་རང་སེམས་སྤྲོས་མེད་རྡོ་རྗེ་སྒོམ་པ།། ད་པར་ངེས། །ཡང་ཁ་ཅིག་ནད་དང་སྡུག་བསྔལ། གདོན་དང་གནོད་པ་ལས་དང་ཉོན་མོངས་པ་དང་ཤེས་བྱའི་སྒྲིབ་པ་རྣམས་ཏིང་ངེ་འཛིན་མ་ཡིན་པས་སེལ་བའི་གདམས་ངག་ཅིག་ཞུ་ཟེར་ན། བཟླས་བརྗོད་དང་ནི་དཀའ་ཐུབ་ཀུན། །སེམས་གཞན་གཡེངས་པས་བྱས་གྱུར་ན། །དེ་ཉིད་རིག་པས་དོན་མེད་གསུངས། །ཞེས་པས་དེ་ཉིད་རིག་པ་ནི། འཕགས་པ་རྣམས་དང་སློབ་དཔོན་བྲམ་ཟེ་ཆེན་པོ་དང༌། ཡང་དག་པར་རྫོགས་པའི་སངས་རྒྱས་རྣམས་ཡིན་ལ། དོན་མེད་པ་ནི་གནས་སྐབས་སུ་ནད་དང་གནོད་པ་ལ་སོགས་པ་དང༌། སྒྲིབ་པ་གསུམ་འདག་པ་ནི་སེམས་གཡེངས་པས་མི་སྲིད་པས། དེ་ལྟ་བུ་ལ་འདོད་པ་མ་སྐྱེད་ཅིག འོ་ན་མུ་སྟེགས་བྱེད་ཀྱི་སྔགས་ཀྱིས་ཕན་པར་འདུག་སྙམ་ན། དེ་ལ་ཡང་སེམས་ཀྱི་དམིགས་པ་གཅིག་གམ། ཡང་ན་ལུས་ངག་གི་གནད་ཅིག་བཅིངས་པས། བཅིངས་པ་རང་གྲོལ་བའི་ཏིང་ངེ་འཛིན་སྐྱེ། དེས་ནད་དང་གནོད་པ་འཚོ་བ་ཁོ་ནའོ། །དེའི་གནད་ཀ་ཡང་སྡིག་པ་དང༌། སྒྲིབ་པ་ཐམས་ཅད་ཀྱང་སེམས་ལས་བྱུང་བ་ཁོ་ན་ཡིན་ལ། དེ་སོ་སོ་རེ་རེ་ལ་སེམས་གནས་པའི་དུས་སུ། གནས་དུས་ཀྱིས་བསྐལ་པའི་གནད་ཀས་རྟེན་འབྲེལ་བསམ་གྱིས་མི་ཁྱབ་པ་སྒྲུབ་ཤེས་ན་ནི། མཁས་པ་རྣམས་ཀྱི་རྩལ་ཁ་ལ། བསམ་གྱིས་མི་ཁྱབ་ཅིར་ཡང་འགྱུར། །དེ་ལ་དམ་ཆོས་བསམ་མི་ཁྱབ། །ཏིང་ངེ་འཛིན་ཡང་བསམ་མི་ཁྱབ། །མཁས་པ་རང་གི་སེམས་ལ་འདྲི། །ལར་སེམས་ཀྱི་གནས་ལུགས་མ་གོ་ན། །ཀུན་རྫོབ་བདེ་སྐྱིད་ཀྱི་ཐབས་རྣམས་ཀུན། །མེ་ཡི་ནང་དུ་བསིལ་བ་ཚོལ། །བུ་སྙིང་གཏམ་ཚིག་གཅིག་འཆད་པ་དེ། །ཚེ་ལ་ལོང་མེད་ཀྱི་དུས་ཚོད་འདིར། །ལོག་སྲེད་ཚིག་གི་གདམས་ངག་ལ། །འདོད་པའི་བསམ་པ་རབ་བཅད་དེ། །དུས་གསུམ་རྒྱལ་བའི་གཞུང་ལམ་མཆོག །བདེ་དང་སྐྱིད་པའི་འབྱུང་གནས་གཙོ། །གསེར་གཡའ་དང་བྲལ་བ་ལྟ་བུ་ཡི། །རང་སེམས་སྤྲོས་མེད་རྡོ་རྗེ་བསྒོམ། །བུ་ལོག་སྲེད་ཅན་གྱི་གདམས་ངག་དང༌། །རང་གི

༤༠༢༽ ༄། །ཚེ་འདིའི་བསམ་པ་མ་བཏང་བའི་ཏིང་འཛིན་ནི་ཁྲས་བྱིའི་བཅུམ་པའི་ཉམས་རྩལ་དང་འདྲ་བ།། ན་མོ་ར*ཁོར་བའི་སྡུག་བསྔལ་དང་མ་བྲལ་བས། ཁྲས་བྱིའུ་བཅུམ་པའི་ཉམས་རྩལ་དང་ཁྱད་མེད། དེ་འདྲ་གཅིག་ལ་གཏན་གྱི་བདེ་བ་ཚོལ་ན་སྨྱོན་པ་དངོས་ཡིན། འཁོར་བའི་སྡུག་བསྔལ་དང་བྲལ་བར་བྱེད་པ་ལ། ཞིང་བླ་མ་དམ་པ་རྟོགས་པ་དང་ལྡན་ཞིང་སྙིང་རྗེ་ཞེ་འདོད་དུ་མ་སོང་བ་ཞིག་ལ། སློབ་མ་འཁོར་བ་དང་ཚེ་འདི་ལ་བློ་ལོག་པ་ཞིག་གིས་ཀུ་རེ་དང་ཀྱལ་ཀ་མེད་པར། ཞེ་ཐག་པ་རུས་པའི་གཏིང་ནས། རྫོགས་པའི་བྱང་ཆུབ་འདོད་པའི་བློས་གསོལ་བ་གདབ་པར་བྱ་སྟེ། ཞིང་དང་བསམ་པ་དངོས་པོ་གསུམ། །གཅིག་ཏུ་བྱས་ལ་གསོལ་བ་གདབ། །བར་ཆད་གསུམ་དང་བྲལ་གྱུར་ན། །གང་འདོད་འབྲས་བུ་མྱུར་དུ་ཐོབ། །འཇིག་རྟེན་བློ་གྲོས་སྣ་ཚོགས་ཀྱིས། །ཁ་དང་བསམ་པ་འཛོལ་གྱུར་ན། །གཡོ་ཅན་རང་གིས་རང་བསླུས་པས། །འཕགས་པ་རྣམས་ཀྱིས་ཁྲེལ་བར་ཟད།། །། ༤༠༣༽ ༄། །དེ་བཞིན་གཤེགས་པའི་ཡེ་ཤེས་བསམ་གྱིས་མི་ཁྱབ་པ་བསྐྱེད་པ་བླ་མའི་གསོལ་འདེབས།། རྗེ་རིན་པོ་ཆེ་ཡི་བྱིན་རླབས་ཀྱིས། བདག་མིང་འདི་ཞེས་བྱ་བ་ལ་དེ་བཞིན་གཤེགས་པའི་ཡེ་ཤེས་བསམ་གྱིས་མི་ཁྱབ་པས་གང་བ་དང༌། ཤིན་ཏུ་གང་བ་དང༌། སྨིན་པ་དང༌། ཤིན་ཏུ་སྨིན་པར་མཛད་དུ་གསོལ། ཞེས་པ་ནི་རྗེ་རིན་པོ་ཆེའོ། །རྗེ་རིན་པོ་ཆེའི་སྐུ་གསུང་ཐུགས། དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་མཉམ་པ་ཉིད་ལྷུན་གྲུབ་རྒྱུན་ཆད་མེད་པའི་གཏེར་དུ་གྱུར་པས། བདག་དང་བདུད་ཀྱི་དཀྱིལ་འཁོར། མ་ནམ་མཁའ་དང་མཉམ་པའི་འགྲོ་བ་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་རྣམ་པར་དག་ཅིང༌། སངས་རྒྱས་ཐམས་ཅད་ཀྱི་སྐུ་གསུང་ཐུགས་མཉམ་པ་ཉིད་ལྷུན་གྲུབ་རྒྱུད་ཆད་མེད་པར་མཛད་དུ་གསོལ། ཞེས་པ་ནི་བསམ་གྱིས་མི་ཁྱབ་པའི་རྣམ་པར་ཐར་པ་རྒྱུད་ལ་སྐྱེ་བར་འདོད་པ་རྣམས་ཀྱི་ཞེ་འདོད་ཀྱི་ཚིག་གོ། །། ༤༠༤༽ ༄། །རྩ་བཞི་ཉམས་པའི་དགེ་སློང་དགེ་འདུན་རྣམས་དང་ལྷན་ཅིག་ཏུ་གནས་པར་མི་བྱ་བ།།

མི་གནས་པ་དང་མི་བྱའོ། །ཆོས་ནི་རྣམ་པ་བཅུ་ཡོད་དེ། །རྣལ་འབྱོར་ཅན་དང་མི་དགའ་བའི། །ནན་ཏན་འདི་ལ་འགའ་ཙམ་གྱི། །རྗེས་སུ་ཞུགས་པར་གྱུར་ན་ཡང༌། །ཁམས་གསུམ་ཏིང་འཛིན་མི་སྐྱེ་ན། །བྱང་ཆུབ་རྣམ་གསུམ་སྨོས་ཅི་དགོས། །འཚོ་བའི་ཡོ་བྱད་མེད་པ་དང༌། །ཚུལ་ཁྲིམས་ཉམས་པ་སྡིག་བྱེད་དང༌། །ལོག་པར་ལྟ་བས་འཇིག་རྟེན་གྱི། །བཟང་ངན་ལྟས་ལ་ཆགས་པ་དང༌། །སེམས་འཕྱོར་བ་དང་རྒོད་པ་དང༌། །ཕྲ་མ་དགའ་བས་དབྱེན་བྱེད་དང༌། །རྩུབ་པོ་སྨྲ་བས་འཕགས་པ་སྨོད། །ཚིག་ཀྱལ་པ་དང་རྫུན་སྨྲ་དང༌། །ཆགས་དང་ཕྲག་དོག་བསམ་པ་ཡིས། །གཞན་གྱི་རྙེད་ལ་མི་དགའ་དང༌། །ཞེ་སྡང་བཅས་ཤིང་གནོད་སེམས་བསྐྱེད། །རྒྱུ་འབྲས་མེད་པར་བལྟ་བ་འོ། །གཞན་ཡང་རྣམ་པ་བཅུ་ཡིན་ཏེ། །ལས་ལ་དགའ་ཞིང་ཆགས་པ་དང༌། །བྲེ་མོའི་གཏམ་ལ་དགའ་ཞིང་ཆགས། །གཉིད་ལ་དགའ་ཞིང་ཆགས་པ་དང༌། །ཟང་ཟིང་ཚོལ་ལ་དགའ་ཞིང་ཆགས། །གཟུགས་ལ་དགའ་ཞིང་ཆགས་པ་དང༌། །སྒྲ་དང་དྲི་རོ་རེག་བྱ་དང༌། །རྟོག་དང་དཔྱོད་ལ་ཆགས་དང་བཅུ། །མི་གནས་པ་དང་མི་བྱ་བའི། །བྱ་བ་འདི་ལ་འགའ་ཞིག་དག །བྱེད་ན་ཏིང་འཛིན་མསོད་དང་མཆོད་རྟེན་བཤིག །རྩ་བ་རྣམ་པ་ལྔ་པོ་ལས། །ཉེས་པ་ཤིན་ཏུ་ཆེ་བར་གསུངས། །དཀོན་མཆོག་གསུམ་ལ་མ་དད་ན། །མུ་སྟེགས་ཅན་ལ་སྐྱབས་སོང་སྟེ། །ལྟས་སུ་ལྟ་བ་འཛིན་བྱེད་ཅིང༌། །འཇིག་རྟེན་ལྷ་ལ་མཆོད་པ་དང༌། །ཐེག་པ་གསུམ་གྱི་དམ་ཆོས་ལ། །སྐུར་ཞིང་བར་ཆད་བྱེད་པ་ནི། །ཚིགས་བཅད་གཅིག་ཙམ་ཡིན་ན་ཡང༌། །འདི་ནན་པས་བཅས་པ་ཡིན་པར་གསུངས། །དེས་ན་སྟོན་པ་ཀུན་མཁྱེན་ལ། །གུས་པས་ཕྱག་འཚལ་སྐྱབས་སུ་མཆི།། །། ༤༠༥༽ ༄། །ཉམས་ལེན་གནད་ཀྱི་མན་ངག་བདག་འཛིན་རྟོག་པའི་ཁྲུད་ཤིང་སྐྱུ་ར་པན་མོ་ལ་སྤྲིངས་པ།། ཨོཾ་སྭསྟི། སྐྱུ་ར་པན་མོ་ལ་སྤྲིངས་པ། །འདས་པའི་དུས་གསུམ་སྔོན་བྱུང་བ། །མགོན་པོ་མེ་ཏོག་ཟླ་མཛེས་དེ། །ཐུབ་དབང་འགྲོ་བའི་གཉེན་གྱུར་པ། །པV

།འོན་ཀྱང་གདོད་མཐའ་བར་གསུམ་དུ། །བླ་མ་གོང་མའི་གདན་ས་མཆོག །ལྷ་དང་བཅས་པའི་འཇིག་རྟེན་གྱི། །མགོན་སྐྱབས་ཞིག་པར་གྱུར་པ་ལ། །སྦྱོར་དངོས་རྗེས་གསུམ་གང་ལ་ཡང༌། །དགའ་ཞིང་གཏོགས་པ་མེད་མོད་ཀྱང༌། །སྟོན་པ་དེ་ཡི་བསྟན་པ་ལ། །དག་དང་མ་དག་ཐམས་ཅད་ཀུན། །མི་གཙང་སྐྱོན་གྱིས་བསྐུད་d བསྐུས་པའམ་བྱུག་པ་ པ་འདི། །འདས་པའི་རྒྱལ་བས་ལུང་བསྟན་པས། །མི་དགའ་བྱས་པས་ཅི་ཞིག་ཕན། །ནམ་མཁའི་བཙོན་རར་ཚུད་པའི་མི། །ནམ་མཁའ་ཉིད་ལ་བྲོས་ན་ཡང༌། །ནམ་མཁའ་ཉིད་ལས་མི་ཐར་བར། །ད་རུང་ཁྱེད་ཀྱིས་མ་གོ་འམ། །ལས་དང་ཉོན་མོངས་ཤེས་བྱ་ཡི། །སྒྲིབ་པའི་བུད་ཤིང་རི་བོ་རྣམས། །བཅུ་ཆོས་ཉི་མ་བདུན་ཤར་བས། །བསྲེགས་པ་དེ་ཡི་འོད་ཟེར་གྱིས། །རང་གཞན་མ་ལུས་ཐམས་ཅད་ཀྱི། །སྒྲིབ་གསུམ་ལྷག་མ་མ་ལུས་ཤིང༌། །འོད་གསལ་བསྐལ་པའི་མེ་ཆེན་གྱིས། །སྐྱོན་དག་ཡོན་ཏན་རབ་རྫོགས་པའི། །ཨེ་མ་ངོ་མཚར་མི་ཆེ་འམ། །ཟབ་པའི་གདམས་ངག་རིན་པོ་ཆེ། །ཉམས་སུ་བླང་ངམ་བྲིས་ལ་བཞག །ལེགས་པར་དགོངས་ལ་འབད་པ་ཡིས། །ཉམས་སུ་བླངས་ན་མངོན་དུ་འགྱུར། །ཁམས་གསུམ་སེམས་ཅན་ཐམས་ཅད་ལ། །མགོན་དང་སྐྱབས་དང་དཔུང་གཉེན་ནི། །ངེད་རང་སྤད་d

བུ་ ལས་མ་མཆིས་པས། །འབད་པས་ཐུགས་དམ་ཉམས་སུ་བླང༌། །འདུས་བྱས་ཐམས་ཅད་མི་རྟག་པས། །ཉེས་ཚོགས་འཁྲུགས་པ་ཞི་བ་ཡིས། །ལྷ་ས་དར་ཅིང་རྒྱས་པར་འོང༌། །བུ་སློབ་ཕྱོགས་རིས་ཐམས་ཅད་ཀུན། །དགའ་ཞིང་སྐྱིད་པས་གླུ་སྙན་ལེན། །ང་ཡི་བུ་ཆེན་རྣམ་གཉིས་ཀྱང༌། །ང་ཡི་དྲུང་དུ་ཨེ་མི་འོང༌། །གྲུབ་མཐའ་འདི་ལས་མེད་དམ་སྙམ། །བདུད་དཔུང་ཉེས་ཚོགས་བཅོམ་པ་ལ། །དགེ་སྦྱོར་གཅིག་པུ་མ་གཏོགས་པ། །རྒྱལ་བ་ལ་ཡང་ཐབས་གཞན་མེད། །དེ་ཕྱིར་འབད་པས་དམ་ཆོས་བསྒོམ། །སྙིང་གཏམ་ཚིག་གཅིག་གི་མན་ངག །མངོན་མཚན་མེད་པའི་ཐབས་སྡུམས། །བདག་འཛིན་རྟོག་པའི་ཁྲུད་ཤིང༌། །ཉམས་ལེན་གནད་ཀྱི་མན་ངག་རྫོགས་སོ།། །། ༤༠༦༽ ༄། །ཆོས་ཀྱི་སྟན་བཤམས་མ་ཐག་ཕུན་སུམ་ཚོགས་པའི་ཕན་ཡོན་བཅུ་ཐོབ་པར་བསྟན་པ།། དེ་བཞིན་གཤེགས་པའི་ཉན་ཐོས་གང༌། །ཞི་བ་བཤད་པ་ལུང་བསྟན་པ། །ཆོས་ཀྱི་སྟན་ནི་བཤམས་མ་ཐག །ཕུན་སུམ་ཚོགས་པ་བཅུ་ཐོབ་པ། །འཁོར་ལོས་བསྒྱུར་བ་བརྒྱ་བྱིན་དང༌། །ཚངས་པ་སྐྱེ་དགུའི་བདག་པོ་དང༌། །སྟོན་པའི་བསྟན་ལ་སྟན་ཐོབ་དང༌། །དབང་བསྐུར་བ་དང་བྱང་ཆུབ་ཀྱི། །སྙིང་པོར་སངས་རྒྱས་ཐོབ་པའི་བསྟན། །ཆོས་ཀྱི་འཁོར་ལོ་བསྐོར་བའི་ཁྲི། །ཆོ་འཕྲུལ་ཆེན་པོ་སྟོན་པ་དང༌། །མྱ་ངན་འདས་པའི་ཁྲི་སྟན་བཅུ། །དེ་དག་ཐོབ་པར་འགྱུར་ཞེས་གསུངས། །བྱང་ཆུབ་སེམས་དཔའ་དམིགས་མེད་ལ། །ཐལ་མོ་སྦྱར་བ་བྱས་པ་ཡི། །རྣམ་པར་སྨིན་པ་གང་ཡིན་པ། །སྟོན་པ་ཐམས་ཅད་མཁྱེན་པ་ལ། །ཐམས་ཅད་འདུད་དང་འདྲར་འགྱུར་གསུང༌། །ཆོས་པ་བཟང་པོ་ཡིན་སྙམ་ན། །ད་རུང་ཉོན་མོངས་ཁ་མ་བྲི། །ཨ་ལོག་པའི་ཤེས་པ་འདི་ཡི་རེ་མུག །འཁྲུལ་པའི་རྟོག་པ་འདིས་ང་རེ་བསླུས། །བཀའ་བཀྱོན་བས་ལྟ་བསོད་རེ་ཐང༌། །ལུང་འདི་ཀུན་ཏུ་བརྟགས་ལས་བྱུང༌། །ཀུན་ཏུ་རྟོག་པའང་ཡོད་མ་ཡིན། །བཞད་གད་རྩེད་མོའི་བར་དུ་ཡང༌། །དུས་མ་ཡིན་པའི་ཚིག་མི་སྨྲ། །དུས་ལ་བབ་པར་སྨྲ་བ་ནི། །མི་གཡོའི་ཞིང་དེར་སྐྱེ་བར་འགྱུར། །གཅེས་པའི་བུ་གསུམ་ཚད་དུ་ཆུག

།ཨ་ཐ་ལིང་ཐ་ལིང་ཐ་ལིང་ལང༌། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་སྲས་དང་བཅས་རྣམས་ཀྱི། །རྣམ་ཐར་བསམ་གྱིས་མི་ཁྱབ་ལ། །གདུང་རྒྱུད་སོ་སོ་འཛིན་པ་རྣམས། །སྐྱབས་གསུམ་བསླབ་པ་བྱང་སེམས་ཀྱིས། །ཐམས་ཅད་ལེགས་པར་འོང་དུ་འདྲ། །ཐར་པས་སངས་རྒྱས་ཐོབ་པ་ལཀྱིས། །ཐུགས་རྗེ་དགོངས་ནས་བྱིན་གྱིས་རློབས། །སྤྲང་པོ་ནགས་ཁྲོད་དགོན་པར་སྐྱོལ།། །། ༤༠༧༽ ༄། །དྲན་དང་ཤེས་བཞིན་འདི་ཉིད་ཆོས་ཀྱི་རྩ་བར་ཐུབ་པས་གསུངས་པ།། ཨོཾ་སྭསྟི། སྤྲང་པོ་སྲོ་ཤིག་མི་བཞར་ཕྱུག་པོ་རབ་ཏུ་དབྱུང༌། །མི་ཆོས་འདུན་གྲོས་མི་འདྲི་ཁྲིད་ལ་ནན་ཏན་ཞུ། །ཀ་ཅ་ང་ལ་མ་ཞུ་ཡོད་པའི་མི་ལ་སློང༌། །ཀུན་གྱི་སོ་ནམ་བསྒྲུབ་པ་འབའ་ཞིག་མ་ཡིན་ནམ། །སྐྱེ་དང་རྒ་དང་ན་བ་དང༌། །འཆི་བའི་འཇིགས་པ་ཆེན་པོ་ལས། །སྐྱོབ་པར་བྱེད་པའི་སྐྱབས་གཅིག་པུ། །དམ་པའི་ཆོས་ལས་གཞན་མེད་པར། །སྐྱེས་ཆེན་ཁྱེད་ལ་གདམས་པར་བགྱི། །འཁོར་བ་སྐྱེ་བའི་རྒྱུ་བཞི་ནི། །ཚོགས་མ་བསགས་དང་སྡིག་བྱས་དང༌། །གཞན་གྱི་དགེ་བའི་བར་བཅད་དང༌། །དགེ་བ་བྱང་ཆུབ་མ་བསྔོས་པའོ། །དགྲ་གཉེན་དུ་ཆོད་པའི་དཔའ་བོ་དང༌། །གཉེན་སྟོང་པར་རྟོགས་པའི་མཁའ་འགྲོ་གཉིས། །སེམས་འགྱུར་བ་མེད་པའི་རྣལ་འབྱོར་ལ། །དུས་རྒྱུན་ཆད་མེད་པར་ཀོ་རོ་རོ། །དྲན་དང་ཤེས་བཞིན་འདི་ཉིད་ནི། །ཆོས་ཀྱི་རྩ་བར་ཐུབ་པར་གསུངས། །མ་ཡེངས་པ་དང་མི་འདའ་བ། །གཉིས་པོས་ལམ་དང་དམ་ཚིག་རྫོགས།། །། ༤༠༨༽ ༄། །རང་ལ་རང་བསྐུལ་ཉམས་ལེན་ཞེས་པ་ཚིག་རྐང་དྲུག་པ།། སེམས་ཉིད་གནད་དུ་སྐྱེལ་བ་ལ། །གཏུམ་མོ་ཨ་ཐུང་གི་མན་ངག་གཅེས། །གསང་སྔགས་ཕྲིན་ལས་སྒྲུབ་པ་ལ། །བསྐྱེད་རིམ་སྒྱུ་ལུས་མན་ངག་གཅེས། །ཟུང་དུ་ཆུད་པའི་རྣལ་འབྱོར་པས། །རང་ལ་རང་མཁོ་ཉམས་སུ་ལེན།། །། ༤༠༩༽ ༄། །རྒྱ་གར་བྱེད་ལུགས་ཨ་ཙ 4འི་སྒྲུབ་སྟངས་ཞེས་པ་ཚིག་རྐང་བཅུ་པ།། ཡོན་ཏན་འབྱུང་གནས་རྒྱ་གར་དུ། །བྱེད་ལུགས་མཁས་པའི་ཨ་ཙ4། །ལས་འཕྲོ་གང་མཐུན་བརྟག་བརྟག་ནས། །ཡི་དམ་གཅིག་ལ་ས་ཐེ་d

དམ་བཅའ་ བཙུགས། །དེ་ལ་རྟགས་མཚན་ཐོན་པ་དང༌། །སྐྱོན་དག་ཡོན་ཏན་ཀུན་རྫོགས་པ། །སངས་རྒྱས་གཅིག་ལ་ཐམས་ཅད་འབྱུང༌། །ཐམས་ཅད་སངས་རྒྱས་གཅིག་ཡིན་པས། །ཨ་ཙ4་ཡི་བསྒྲུབ་ལུགས་ཡིན། །བུས་ཀྱང་དེ་ལྟར་ཉམས་སུ་ལོངས།། །། ༤༡༠༽ ༄། །སྒོམ་ཞེས་བྱ་བ་རྣམ་རྟོག་ཞེས་པ་ཚིག་རྐང་བརྒྱད་པ།། སྒོམ་ཞེས་བྱ་བ་རྣམ་རྟོག་སྟེ། །སྒོམ་དུ་མེད་པར་རང་གྲོལ་ཉིད། །གཉིས་སྣང་མེད་པ་ཆོས་ཉིད་དང༌། །མི་འབྲལ་རྒྱུན་ཆད་མེད་པ་ཡིན། །འཁོར་བ་དང་ནི་མྱང་ངན་འདས། །གཉིས་མེད་སེམས་སུ་གཅིག་པ་ལ། །འཁྲུལ་པས་གཉིས་སུ་སྣང་བ་ནི། །དོན་དུ་ཡོད་པ་མ་ཡིན་ནོ།། །། ༤༡༡༽ ༄། །སྒོམ་པ་བྱང་ཆུབ་ཡོན་ཏན་ལ་གནང་བའི་གདམས་པ།། འཇིག་རྟེན་གསུམ་གྱི་མགོན་པོ་ཆོས་ཀྱི་རྗེ། །འགྲན་ཟླ་མེད་པའི་དམ་པ་རྗེ་བཙུན་པ། །འདུན་མ་སྦྱར་དོགས་ཡོད་དོ་དགེ་བའི་བཤེས། །རྗེས་འཇུག་སྡུག་ཏུ་མ་འཇུག་རིན་པོ་ཆེ། །འགྲོ་བའི་མགོན་པོ་ཆོས་ཀྱི་རྗེ། །དཔལ་ལྡན་དྲུག་པ་རྡོ་རྗེ་འཆང༌། །གསང་སྔགས་བདག་པོ་བཅོམ་ལྡན་འདས། །རྡོ་རྗེ་ལུས་ཀྱི་གནས་ལུགས་རྣམས། །མངོན་དུ་གྱུར་ཅིང་སྡོམ་མཛད་པ། །རིན་པོ་ཆེ་ལ་ཕྱག་འཚལ་ལོ། །རྒྱ་མཚོ་ཆེན་པོའི་མཆིས་འགྲམ་ལྟར། །སྒོམ་པ་བྱང་ཆུབ་ཡོན་ཏན་ཁྱོད། །ཁྱོད་ལ་རྣམ་རྟོག་ཡོད་མི་མངའ། །མངའ་ན་ཡེ་ཤེས་ཕ་རོལ་ཕྱིན། །གནས་བརྟན་ཆེན་པོ་ཕྱག་འཚལ་བསྟོད། །ཁྱེད་ཀྱི་བླ་མ་རིན་ཆེན་ནི། །ལ་ཁའི་བྱ་སྒྲོ་ཇི་བཞིན་དུ། །རྐྱེན་གྱིས་ཕར་སྒྱུར་ཚུར་སྒྱུར་བྱེད། །ཤིང་ལོ་རླུང་ཁྱེར་ཞེས་ཀྱང་གྲགས། །ཇི་ལྟར་སྔོན་གྱི་ཇོ་བོ་རྗེ། །དགེ་བཤེས་སྟོན་པས་བསྐྱངས་པ་ལྟར། །སྐྱེས་ཆེན་བདག་ཉིད་གོང་མ་རྣམས། །ཉེ་གནས་མཆོག་གིས་བསྐྱངས་པ་ཡིན། །དེ་ཕྱིར་ཤིན་ཏུ་འབད་པར་ཞུ། །དུས་གསུམ་རྒྱལ་བ་ཀུན་གྱི་ཐུགས་རྗེའི་སྐུ། །འགྲོ་ཕ་གིར་སོང༌། །དམ་ཆོས་འདི་ཡི་གླེང་ལང་ནི། །རྒྱུ་འབྲས་རྟེན་འབྲེལ་འགྲིག་ཚུལ་ཡིན། །བུ་གཅེས་སེ་ནོར་བུ་རིན་པོ་ཆེ། །དང་པོར་དམ་ཆོས་མ་བཟུང་ངོ༌། །བར་དུ་དམ་ཆོས་མ་བཅངས་སོ། །མཐའ་མར་ཤོར་རྒྱུ་མ་མཆིས་སོ། །དགའ་འོ་སྐྱིད་དོ་ཉེ་གནས་རྣམས། །རུལ་པ་མཆོད་པ་གཅིག་པུས་ཆོག།

༈ །།ཆོས་རྗེ་བླ་མ་རིན་པོ་ཆེ། །རྣལ་འབྱོར་དབང་ཕྱུག་རི་ཁྲོད་པས། །ཐབས་དང་ཤེས་རབ་ཟུང་འབྲེལ་ཕུལ། །དེ་དབེན་ན་ཡོན་ཏན་མི་སྐྱེ་རེ། །གཞན་དུ་ཆུ་ལས་བསྲུབས་པའི་མར། །རྐྱལ་པ་བདུན་བཅུ་ཐམ་པ་དེ། །འབྲི་གུང་པ་ཡི་ལོངས་ོད་མཛོད། །མཁས་པ་ལ་མཁས་པའི་འཁོར་གྱིས་བསྐོར། །རྗེ་བཙུན་འཇམ་དབྱངས་ཀྱི་ཞིང་ཁམས་འདྲ། །སྐྱི་ཤོད་ཀྱི་གྲྭ་ས་མ་ལགས་སམ། །བཙུན་པོ་ལ་བཙུན་པོའི་འཁོར་གྱིས་བསྐོར། །ཤཱཀྱ་སེང་གེའི་ཞིང་ཁམས་འདྲ། །དབུ་རུ་སྟོད་པ་མ་ལགས་སམ། །གཏུམ་པོ་ལ་གཏུམ་པོའི་འཁོར་གྱིས་བསྐོར། །ཕྱག་ན་རྡོ་རྗེའི་ཞིང་ཁམས་འདྲ། །བླ་མ་རིན་ཆེན་མ་ལགས་སམ། །གདོད་ནས་སྐྱེ་བ་མེད་པ་ཡི། །ལྷུན་གྱིས་གྲུབ་པའི་ཆོས་ཉིད་དེ། །རང་བཞིན་གྱི་ནི་འོད་གསལ་ཡིན། །གསུམ་པོ་ཚོགས་པའི་རྟེན་འབྲེལ་གྱིས། །སེམས་སུ་སྤྲོས་པ་ཆོད་པ་དེ། །བསྒོམ་པ་ཡི་ནི་འོད་གསལ་ཡིན། །གཉིས་པོ་དབྱེ་བ་མེད་པ་དེ། །རྨི་ལམ་དག་ཏུ་དྲངས་གྱུར་ན། །དེ་ནི་གཉིད་ཀྱི་འོད་གསལ་ཡིན། །སྤངས་ཐོབ་བྲལ་བའི་བློ་འདས་དེ། །ཚེ་གཅིག་རྫོགས་པའི་སངས་རྒྱས་ཡིན། །སེམས་ཁྲལ་ཆེན་པོས་ཐུམ་འཕྲས་དགོས། །ཉལ་ན་དགས་གཉིས་བསགས། །ནགས་ཁྲོད་གཅིག་དུ་གནས་བཅས་ནས། །རྣལ་འབྱོར་དབང་ཕྱུག་སྨྲ་བཅད་མཛོད། །བསོད་སྙོམས་ཟས་ལ་བརྟེན་ནས་ནི། །སྒྲུབ་པ་སྙིང་པོར་འགྱུར་ཞིག་གུ། །གསང་སྔགས་རྡོ་རྗེ་ཐེག་པ་ཡི། །རང་བྱིན་གྱིས་བརླབ་པའི་མན་ངག་གིས། །སྣང་སྲིད་འཁོར་འདས་མ་ལུས་ཀུན། །གཉིས་མེད་གཅིག་ཏུ་འགྱུར་ཞིག་གུ། །རྗེ་བཙུན་བླ་མའི་བྱིན་རླབས་ཀྱིས། །རང་བྱུང་ཕྱག་རྒྱ་ཆེན་པོ་ཡིས། །ནམ་མཁའ་མཉམ་པའི་སེམས་ཅན་རྣམས། །བདེ་ཆེན་ཆོས་སྐུར་འགྱུར་ཞིག་གུ། །གནད་དུ་ཕོག་པའི་རྨ་ཚབས་ལ། །ཆེན་པོའི་ཁ་ན་མི་འཚལ་ཏེ། །ཆུང་ཡང་འཆི་བའི་བྱ་བ་བྱེད། །གནད་དུ་ཕོག་པ་གཙིགས་སུ་ཆེ། །མཁས་པའི་མན་ངག་ཟབ་མོ་ལ། །མང་པོའི་སྣ་མཐུད་མི་འཚལ་ཏེ། །གནད་དུ་ཕོག་པ་གཙིགས་སུ་ཆེ། །ཉམས་སུ་བླངས་པས་ཡོན་ཏན་སྐྱེ། །བཀའ་དང་བསྟན་བཅོས་ཐམས་ཅད་དུ། །འདི་ལ་བླ་མ་དགོས་སོ་ཞེས། །ནན་ཏན་ཆེན་པོས་ཡང་དང་ཡང༌། །བླ་མ་རྣམས་ཀྱིས་བཀའ་བསྩལ་གསུངས། །རྡོ་རྗེ་ལུས་ཀྱི་གནད་གཅིག་གིས། །རང་བྱུང་ལྷན་ཅིག་སྐྱེས་པ་ཡི། །ཉམས་དང་རྟོགས་པ་སྐྱེས་པ་འདི། །བུ་གཅིག་ངོ་མཚར་མི་ཆེ་འམ། །ན་མོ་སོ་སོར་ཐར་པ་རིགས་བདུན་གྱིས། །སྡོམ་པས་ལེགས་པར་བསྡམས་པ་ཡི། །རྣལ་འབྱོར་པ་ཡིས་རི་ཁྲོད་དུ། །བྱམས་པ་སྙིང་རྗེ་གཞིར་བྱས་ནས། །རང་གི་དགེ་སྦྱོར་གང་ཡིན་ལ། །མ་ཡེངས་བརྩོན་པས་ཉམས་བླངས་པས། །ཐ་མལ་ལུས་ངག་ཡིད་གསུམ་དང༌། །འབྲལ་བའི་དུས་སུ་ཤི་འབྲས་འབྱུང༌། །འདི་ཡི་དུས་སུ་སྙིང་རུས་ཀྱིས། །གོམས་པ་གང་ཆེའི་གདམས་ངག་ལ། །བཅུ་ཆོས་སུམ་ཆོས་ཉམས་སུ་བླངས། །བསྐལ་པར་རྙེད་པར་དཀའ་བ་ཡི། །ཡོན་ཏན་བྱེ་བ་མང་པོ་ཡང༌། །བུ་ཡིས་ཚེ་གཅིག་ཉིད་ལ་ཐོབ། །སྙིང་གཏམ་ཡིན་པས་ཉམས་སུ་བླང༌། །གསང་སྔགས་ཡིན་པས་ཞེ་ལ་ཞོག

།བདེ་བའི་འབྱུང་གནས་བླ་མ་རིན་པོ་ཆེ། །སྐྱིད་པའི་བདག་ཉིད་བླ་མ་རིན་པོ་ཆེ། །དགའ་བའི་རང་བཞིན་བླ་མ་རིན་པོ་ཆེ། །མཁས་པ་བླ་མ་རིན་པོ་ཆེ་ལ་བདུད། །སེམས་འཛིན་པ་བཏང་ན་བདེ་བ་ཡིན། །བློ་བྱ་བྱེད་བྲལ་ན་སྐྱིད་པ་ཡིན། །གནས་ལུགས་མཐོང་ན་དགའ་བ་ཡིན། །སེམས་ཉིད་འདྲེས་ན་མཁས་པ་ཡིན། །འཛིན་པ་བཏང་ན་བདེ་བ་དེ། །ཡུལ་སྣ་ཚོགས་བདག་ཏུ་མི་འཛིན་པས། །དང་པོ་རྩོལ་སྒྲུབ་བྲལ་བས་བདེ། །བར་དུ་ཆགས་སྡང་ཞི་བས་བདེ། །ཐ་མར་ངན་སོང་སྤངས་པས་བདེ། །གཏན་དུ་ཐར་པ་ཐོབ་པས་བདེ། །དེ་བས་འཛིན་པ་གཏང་ན་བདེ། །བདེ་བར་འདོད་པའི་གང་ཟག་རྣམས། །ཁྱི་རྒན་གཏེར་སྲུངས་མ་བྱེད་པར། །འཛིན་པ་གཏང་ན་བདེ་བར་གདའོ། །བློ་བྱ་བྱེད་བྲལ་ན་སྐྱིད་པ་དེ། །སེམས་སྤྲོས་པའི་བྱ་བྱེད་སྤངས་པ་ཡིས། །དང་པོ་འཁོར་བའི་སྡུག་བསྔལ་སྤངས། །བར་དུ་ཐར་པའི་ས་ལ་གནས། །གསུམ་དུ་ཐེག་ཆེན་གྱི་དོན་མཐོང་བས། །བདེ་སྐྱིད་མཐར་ཐུག་གི་སངས་རྒྱས་ཐོབ། །དེ་བས་བྱ་བྱེད་བྲལ་ན་སྐྱིད། །སྐྱིད་པར་འདོད་པའི་དམ་པ་རྣམས། །བྱ་བྱེད་རྒྱ་སྟག་གི་ཚང་ནང་དུ། །རང་དབང་མེད་པར་མ་འཇུག་པར། །སེམས་བྱ་བྱེད་བྲལ་ན་སྐྱིད་པར་གདའོ། །གནས་ལུགས་མཐོང་ན་དགའ་བ་དེ། །སེམས་ཉིད་གཉུག་མའི་ཡེ་ཤེས་དེ། །དང་པོ་མཐོང་བས་སྐྱོན་རྣམས་དག །བར་དུ་མཐོང་བས་ཡོན་ཏན་རྫོགས། །མཐའ་མར་མཐོང་བས་ལྷུན་གྱིས་གྲུབ། །དེ་བས་གནས་ལུགས་མཐོང་བས་དགའ། །དགའ་བར་འདོད་པའི་རྣལ་འབྱོར་རྣམས། །མཐའ་གཉིས་ཀྱི་གཡང་སར་མ་འཚོལ་བར། །གཉིས་མེད་ཡེ་ཤེས་ཀྱི་ཐང་ལ་རྒྱུག །སེམས་གཉིས་འདྲེས་ན་མཁས་པ་དེ། །བྱང་ཆུབ་སེམས་གཉིས་འདྲེས་པ་དེས། །ཞི་བ་ཕྱོགས་གཅིག་ས་སྤངས་ནས། །དང་པོ་རྒྱལ་བའི་གདན་ས་ཐོབ། །བར་དུ་སྐུ་གསུམ་ལྷུན་གྱིས་གྲུབ། །ཐ་མར་སྐུ་གསུམ་རྒྱུན་ཆད་མེད། །དེ་བས་སེམས་གཉིས་འདྲེས་ན་མཁས། །ཀྭ་མཁས་པར་འདོད་པའི་ཁ་སྦྱང་ཅན། །ང་རང་རྒྱལ་འདོད་ཀྱི་སྦྲུལ་དོང་དུ། །རང་གཞན་གཉིས་ཀ་མ་མཆོང་བར། །སེམས་གཉིས་འདྲེས་པའི་འདུན་མ་དེས། །འོག་མིན་རྒྱལ་བའི་ཁང་བཟང་དུ། །རང་གཞན་གཉིས་ཀ་བདེ་བས་རོལ། །འདི་ཀུ་རེ་ཀྱལ་ཀ་མ་ལགས་ཏེ། །བདེ་སྐྱིད་དགའ་དང་མཁས་པ་ཡི། །གདམས་ངག་རྨད་དུ་བྱུང་བ་ཡིན།།

།། ༤༡༢ ༄། །མོས་གུས་རྒྱལ་མཚན་ཐོགས་ལ་སྒྲུབ་པ་དང་དུ་ལེན་པ་ཕྱག་ཆེན་མན་ངག་ལྔ་པ།། ཨོཾ་སྭསྟི། ཐོག་མཐའ་དུས་རྣམས་ཀུན་ཏུ་བདེ་དང་སྐྱིད་པའི་འབྱུང་གནས་གཙོ། །གདོད་ནས་གནས་པ་ལྷུན་གྲུབ་སེམས་ཀྱི་དེ་བཞིན་ཉིད། །རང་བྱུང་ལྷན་ཅིག་སྐྱེས་པ་ཧེ་རུ་ཀ་དཔལ་བླ་མ་དམ་པ་ལ། །དུས་རྣམས་རྟག་ཏུ་ཕྱག་འཚལ་སྐྱབས་སུ་ཉེ་བར་འཆི། །གཏིང་མཐའ་མེད་པ་སྡུག་བསྔལ་རྒྱ་མཚོ་འཁོར་བ་འདི། །སྟེས་དབང་རང་དགར་ལྡོག་པ་ནམ་ཡང་མི་སྲིད་པས། །འཁོར་བའི་སྡུག་བསྔལ་སོམས་ལ་སྒྲུབ་པ་དང་དུ་ལོངས། །ཤིན་ཏུ་གཅེས་པར་བྱས་པའི་ཤ་རུས་ཕུང་པོ་འདི། །འཇིག་ཅིང་འགྱེས་པས་རྟག་ཏུ་དབང་བྱར་མེད་པས་ན། །བརྩོན་འགྲུས་དྲག་པོའི་ཤུགས་ཀྱིས་སྒྲུབ་པ་དང་དུ་ལོངས། །མཛའ་ཤིང་དགའ་བ་སྙིང་དུ་སྡུག་པའི་བཤེས་རྣམས་དང༌། །སྙན་གྲགས་ཁེ་བཀུར་ཕན་ཕན་ལྟ་བུ་འཆོས་པ་རྣམས། །བདེ་དང་ཐར་པ་འཕྲོག་པའི་ཆོམ་རྐུན་བདུད་ཡིན་པས། །ངོ་སྲུང་ལྟོས་འཇོག་མེད་པར་སྒྲུབ་པ་དང་དུ་ལོངས། །ལྷར་བཅས་འཇིག་རྟེན་ཀུན་གྱི་ནོར་བུ་རིན་པོ་ཆེ། །རྟག་ཏུ་ཕན་ཞིང་བདེ་བར་བྱེད་པ་གྲོགས་ཀྱི་མཆོག །ངེས་འབྱུང་ཚུལ་ཁྲིམས་སྐྱོན་དག་ཡོན་ཏན་བསྐྱེད། །རང་སྙིང་དཔང་པོར་ཚུགས་ལ་སྡོམ་པ་སྲོག་བཞིན་སྲུངས། །བསམ་པ་བཟང་ཡང་སྦྱོར་བ་རྗེས་ངན་གང་ཡིན་དང༌། །ངན་པར་འདུག་པའི་བསམ་སྦྱོར་ཁུ་འཕྲིག་ཟ་བ་རྣམས། །རྩ་བ་དྲུངས་ཕྱུང་འབད་པས་སྤོངས་ལ་སྒྲུབ་པ་དང་དུ་ལོངས། །མཆོག་དང་ཐུན་མོང་དངོས་གྲུབ་ཀུན་གྱི་རྩ་བ་ནི། །དུས་གསུམ་རྒྱལ་བ་རྣམས་ཀྱི་འབྱུང་གནས་དབང་ཕྱུག་གཙོ། །རྡོ་རྗེ་འཛིན་ཆེན་བླ་མ་རིན་ཆེན་ལ། །མོས་གུས་རྒྱལ་མཚན་ཐོགས་ལ་སྒྲུབ་པ་དང་དུ་ལོངས། །བྱང་ཆུབ་སེམས་དང་གཉུག་མ་བསོད་ནམས་ཚོགས། །མཁའ་ལ་འཕུར་བ་རྣམས་ཀྱི་འདབ་མ་ཇི་བཞིན་དུ། །གཉིས་མེད་ཟུང་དུ་འཇུག་པས་སྐྱོན་དག་ཡོན་ཏན་རྫོགས། །མན་ངག་གནད་དང་མ་བྲལ་རྣལ་འབྱོར་པ། །འགག་དང་ཉ་ག་མ་སྤོང་རང་འདོད་ཅན། །སྙིང་རུས་ཆོས་སུ་ཐོན་དང་ཕོ་རུས་ཅན། །བླ་མའི་གསུང་མཆོག་རྡོ་རྗེ་རིན་པོ་ཆེ། །དུས་གསུམ་རྒྱལ་བ་གཤེགས་པའི་གཞུང་ལམ་སྟེ། །མཁའ་འགྲོ་རྣམས་ཀྱི་སྲོག་གི་སྙིང་པོ་མཆོག

།སྒྲིབ་པའི་བུད་ཤིང་ཐམས་ཅད་བསྲེག་པའི་མེ། །སྡེ་སྣོད་ཀུན་གྱི་རྩི་ཐོག་སྙིང་པོ་སྟེ། །རྒྱུད་སྡེ་ཀུན་གྱི་གནད་ཀྱི་བཅུད་ཕྱུང་བ། །སྔགས་དང་མཚན་ཉིད་ཀུན་གྱི་མན་ངག་ནི། །དཔལ་ལྡན་ཕག་མོ་གྲུ་པ་ལ་སོགས་པའི། །བླ་མ་སངས་རྒྱས་རྣམས་ལས་ལེགས་བྱུང་བ། །ཕྱག་རྒྱ་ཆེན་པོའི་མན་ངག་ལྔ་པོ་འདིར། །ཆོས་རྣམས་མ་ལུས་ཐམས་ཅད་འདུས་པས་ན། །ཡོན་ཏན་སྐྱེ་བར་འདོད་པས་གོམས་པར་གྱིས། །གོམས་ཤིང་ངེས་པས་ཡོན་ཏན་གང་སྐྱེས་ཀྱང༌། །ང་ཡི་སྒོམ་དུ་སོང་བས་ང་ཡི་ཉམས་རྟོགས་དང༌། །ང་ཡི་ཡོན་ཏན་སློབ་ན་ལྷག་པའི་ང་རྒྱལ་དེས། །དུག་སྡོང་ལོ་འདབ་རྒྱས་པའི་མེ་ཏོག་འབྲས་བུ་ཡིས། །རང་གཞན་ཕུང་བར་བྱས་ན་ཤིན་ཏུ་མ་རུང་བས། །བརྩེ་བ་ཆེན་པོས་ཅི་བྱེད་ལམ་ཏུ་གཏོང་ཞིང་བསྔོ་བ་དང༌། །རང་བཞིན་ཤེས་པས་ཆགས་པ་ཐམས་ཅད་ཡོངས་སྤངས་ཏེ། །རང་གི་སེམས་དང་བླ་མ་རྣམས་ལ་ཐེ་ཚོམ་གང་སྐྱེས་ཀྱང༌། །བསགས་པ་ཆུང་བས་བདུད་ཀྱིས་བྱིན་གྱིས་བརླབས་པས་ན། །གསོལ་བ་གདབ་ཅིང་དབང་བསྐུར་བསྐྱར་བ་དང༌། །མཎྜལ་ཡི་གེ་བརྒྱ་པའི་བསྙེན་པ་དང༌། །དད་གུས་དྲག་པོས་བསྟིམ་པ་ལ་སོགས་ཀྱིས། །དམ་ཚིག་དྲི་མ་མ་ལུས་དག་བྱས་པས། །འབྲས་བུ་ཚེ་འདིར་མཆོག་གི་དངོས་གྲུབ་ཐོབ།། །། ༤༡༣༽ ༄། །ཀུན་རྫོབ་འཛིན་པའི་རྣམ་རྟོག་གཏི་མུག་ཆེ་ཞེས་པ་ཚིག་རྐང་དགུ་པ།། ན་མོ་ར*་གུ་རུ། བཛྲ་Zརྨ་ཀ་ཡ་ནི། དོན་དམ་རང་སེམས་འགྱུར་མེད་ལྷུན་གྱིས་གྲུབ། །ཀུན་རྫོབ་འཛིན་པའི་རྣམ་རྟོག་གཏི་མུག་ཆེ། །རྟོག་པའི་བྱེ་བྲག་གཟུང་བའི་ཡུལ་རྣམས་ལ། །ཆགས་སྡང་རྨོངས་གསུམ་ཉོན་མོངས་གསུམ་པོ་ཡི། །རྗེས་སུ་འབྲངས་པའི་ལུས་ངག་བྱ་བྱེད་ལས། །ལས་དེ་རྣམ་པར་སྨིན་པས་རྣམ་སྨིན་ནོ། །ལུགས་ལྡོག་ལུགས་ལས་བྱུང་བའི་རྟེན་འབྲེལ་འདི། །རྒྱལ་བ་རྣམས་ཀྱང་གསུང་མཛོད་ཟབ་མོར་གསུངས། །དམ་ཆོས་འདི་ལས་གཞན་མེད་གོ་བར་གྱིས།། །།

 ༤༡༤༽ ༄། །བྱང་ཆུབ་སེམས་ཀྱི་གསེར་འགྱུར་རྩིས་བགས་ཆགས་ཐམས་ཅད་ཁ་བསྒྱུར་བའི་གདམས་པ།། སེམས་དང་དངོས་པོའི་གནས་ལུགས་རྟོགས་པ་སྐྱེས། །རྟོགས་པ་སྐྱེས་པའི་སྐྱེས་བུ་ཡིས། །བསམ་པའི་ས་བོན་བག་ཆགས་ལ། །ས་བོན་སྣང་བ་ཞིང་ཡིན་ཏེ། །དངོས་པོ་ལུས་ངག་ཡིད་ཉིད་དོ། །བྱང་ཆུབ་སེམས་ཀྱི་གསེར་འགྱུར་རྩིས། །བག་ཆགས་ཐམས་ཅད་ཁ་བསྒྱུར་བས། །སངས་རྒྱས་རྣམས་ཀྱི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོར་བསྒྱུར། །བུ་བསྒོམས་པས་གོ་བ་རྙེད་པ་ཡིན། །སྤྲོས་པ་ཆོད་ལ་རང་སེམས་བསྒོམ། །མཐོང་ཆོས་སྐྱེས་གནས་མྱོང་འགྱུར་དང༌། །ལན་གྲངས་གཞན་ལ་མྱོང་བ་རྣམས། །སྤང་བྱ་གཉེན་པོའི་རིམ་པ་དེས། །མཁས་པས་ས་དང་གསེར་ཕྱེ་སྟེ། །གསེར་གྱིས་ལྕགས་རྣམས་གསེར་དུ་བསྒྱུར། །དེ་ཚེ་གསེར་ལས་མ་གཏོགས་པ། །ལྕགས་རྣམས་བཙལ་ཡང་མི་རྙེད་དོ། །དེ་ལ་སྐུ་དང་རྒྱན་སོགས་ཀྱིས། །རང་གཞན་དོན་གྲུབ་དགའ་བར་བྱེད། །སྲེད་པས་ལེན་པའི་ཕྱག་འཚལ་ལོ། །སྲོག་གསུམ་གཏོགས་པའི་མཆོད་པས་མཆོད། །སྐྱུག་ནད་ལོག་པའི་སྡིག་པ་བཤགས། །ཡོན་ཏན་མཐོང་བས་རྗེས་ཡི་རང༌། །རིན་པོ་ཆེ་ལ་ཞེ་འདོད་བྱེད། །ནད་ཀྱིས་གདུང་པས་འོན་གསོལ་འདེབས། །ཀུན་གྱི་ཟད་མེད་གཏེར་ཆེན་བསྒྲུབ།། །། ༤༡༥༽ ༄། །ལྷ་བདུད་དུ་མི་འབེབས་པའི་གདམས་པ་ཚིག་རྐང་ཉེར་གཉིས།། ན་མོ་ར*་གུ་རུ། རྩེ་གཅིག་ཉམས་སུ་བླངས་པ་ཡིས། །ཉམས་རྟོགས་འཕེལ་བའི་དུས་ཚོད་དུ། །བླ་མ་དམ་པ་དྲན་པ་འམ། །ནད་དང་གནོད་པ་སྡུག་བསྔལ་ཚོགས། །རང་ལ་བྱུང་བའི་དུས་ཚོད་དུ། །རང་གི་རྩ་བའི་བླ་མ་དེ། །གཞན་དུ་ལུས་པ་མ་ཡིན་ཏེ། །སྣང་བ་རང་སེམས་ཡིན་པའི་ཕྱིར། །རང་གི་ལྟེ་བའི་འོག་ཏུ་བསྒོམ། །དེ་ལ་གུས་འདུད་མ་ཡེངས་དང༌། །དེ་ཡིས་དེ་ཡི་འདུག་ལུགས་སྨྲ། །བུ་སྨྲས་པ་གོ་ན་ཉམས་རྟོགས་ཅན། །དགྲ་བོའི་ཡུལ་དུ་དཔའ་བོ་ཡིན། །སྡང་བའི་དགྲ་དང་གནོད་པའི་བགེགས། །བར་དུ་གཅོད་པའི་རྐྱེན་ངན་དང༌། །སྡུག་བསྔལ་ཕུང་པོ་གྲངས་མེད་ལ། །བུ་གཅིག་རྣམ་དག་འགྲེས་སུ་མཛོད། །འདི་གཞན་ལ་སྨྲས་པ་མ་ཡིན་ཏེ། །རི་ཁྲོད་དགོན་པ་རྣལ་འབྱོར་པ། །བླ་མ་གཞན་དུ་ལུས་པ་ལ། །མོས་གུས་གདུང་ཤུགས་དྲག་པོ་ཡིས། །ལྷ་བདུད་དུ་མི་འབེབས་གདམས་པ་ཡིན།།

།། ༤༡༦༽ ༄། །རླུང་ལྔ་སངས་རྒྱས་རིགས་ལྔའི་ངོ་བོར་བསྟན་པའི་ཚུལ་ཚིག་རྐང་དགུ་པ།། རླུང་ནི་ལྔ་པོ་འདི་དག་ནི། །སངས་རྒྱས་ལྔ་ཡི་ངོ་བོ་རུ། །གནས་ནས་ལས་ཀུན་བྱེད་པའི་མིང༌། །སྲོག་འཛིན་སྙིང་ཁར་མི་བསྐྱོད་པ། །ཐུར་སེལ་རིན་འབྱུང་འདོམས་ན་སྟེ། །གྱེན་རྒྱུ་ལྐོག་མར་འོད་དཔག་མེད། །མེ་མཉམ་ལྟེ་བར་དོན་གྲུབ་སྟེ། ཁྱབ་བྱེད་ཚིགས་རྣམས་ཐམས་ཅད་ལ། །རྣམ་པར་སྣང་མཛད་ཚུལ་དུ་བཞུགས།། །། ༤༡༧༽ ༄། །ཐག་ཆོད་དྲུག་གི་གདམས་པ་ཟབ་མོ།། ཨོཾ་སྭསྟི། ཐ་མལ་པའི་ལུས་ངག་ཡིད་གསུམ་དང་མ་བྲལ་ན་སྒོམ་མ་སྒོམ་མེད་པར་ཐག་ཆོད། ང་དང་ང་ཡིར་འཛིན་པ་དང་མ་བྲལ་ན་འཁོར་བ་ལས་མི་འདའ་བར་ཐག་ཆོད། སྟོང་པ་དང་སྙིང་རྗེའི་ངང་དུ་མ་སོང་ན་རྫོགས་པའི་སངས་རྒྱས་མི་ཐོབ་པར་ཐག་ཆོད། ཅི་བྱེད་ཚེ་འདིར་བསླངས་ན་ཕུང་འདྲེ་སྙིང་ལ་ཞུགས་པར་ཐག་ཆོད། དུག་གསུམ་གྱི་རྟོག་པ་བྱུང་ན་སྡུག་བསྔལ་གྱི་འབྲས་བུར་སྨིན་པར་ཐག་ཆོད། བླ་མ་ལ་མོས་གུས་བསྐྱེད་ན་སྐྱོན་དག་ཅིང་ཡོན་ཏན་རྫོགས་པར་ཐག་ཆོད། ཐག་ཆོད་དྲུག་པ།། །། ༤༡༨༽ ༄། །རི་ཁྲོད་དབེན་པ་བསྟེན་པར་གདམས་པ་ཚིག་རྐང་ཉེར་བཞི།། ཚུལ་ཁྲིམས་ཕུང་པོར་གནས་བཅས་ཤིང༌། །འགྲུས་སྐྱོང་དྲན་པས་རྩེ་གཅིག་ཏུ། །ཡེངས་པ་མེད་པར་བསྒོམ་པ་ཡི། །མི་ཡི་སེང་གེ་དབེན་པ་བསྟེན། །འཇིག་རྟེན་འདོད་པའི་ཡོན་ཏན་ནི། །རྨི་ལམ་དུ་ཡང་མི་འདོད་པ། །དབེན་པའི་དགོན་པ་ནགས་ཁྲོད་དུ། །རྣལ་འབྱོར་དབང་ཕྱུག་གནས་པར་བྱེད། །ཆགས་སྡང་མཐའ་ལ་མི་གནས་ཤིང༌། །རྟག་ཏུ་མཉམ་གཞག་འབའ་ཞིག་གིས། །བསམ་གཏན་སྒྲིབ་པ་སྤོང་བྱེད་པ། །རྣལ་འབྱོར་དབང་ཕྱུག་དབེན་པ་བསྟེན། །རུལ་པའི་ལུས་དང་ཟས་གོས་ལ། །མི་རྟག་དོན་མེད་ཤེས་ནས་ཀྱང༌། །རྟག་པར་སེམས་ཉིད་སྒོམ་བྱེད་པ། །རྣལ་འབྱོར་དབང་ཕྱུག་དབེན་པ་བསྟེན། །གཟུང་དང་འཛིན་པ་རྣམ་སྤངས་ཤིང༌། །ཆོས་བདག་མེད་པ་མཉམ་པ་ཉིད། །སེམས་ཀྱི་དེ་ཉིད་བསྒོམ་པ་ཡི། །རྣལ་འབྱོར་དབང་ཕྱུག་དབེན་པ་བསྟེན། །ཐ་མལ་ལུས་ངག་ཡིད་གསུམ་འདི།། །སངས་རྒྱས་སྐུ་གསུམ་ལྷུན་གྲུབ་ཏུ། །རྟོགས་པས་འཁྲུལ་པ་སྤོང་བ་ཡི། །རྣལ་འབྱོར་དབང་ཕྱུག་རི་ཁྲོད་བསྟེན།།

།། ༤༡༩༽ ༄། །གསང་སྔགས་ཀྱི་གནད་མ་ལོངས་པ་བསྟན་པ་ཚིག་རྐང་བཅུ་བཞི།། བླ་མེད་རྫོགས་པའི་སངས་རྒྱས་དེ། །གྲངས་མེད་བསྐལ་བས་བསྒྲུབ་སྙམ་ན། །གསང་སྔགས་གནད་ཀྱིས་མ་ལོངས་སོ། །ཝ་ལ་ཟ་མ་སྙིང་རེ་ན། །བླ་མ་རིན་ཆེན་གདན་ས་དེ། །ཕག་མོ་གྲུ་འདིར་བྱ་སྙམ་ན། །གདུག་པའི་འདྲེ་ལ་མ་ལོངས་སོ། །ཝ་ལ་ཟ་མ་སྙིང་རེ་ན། །སྡུག་ཆུང་བཀྲ་ཤིས་རིན་ཆེན་དེ། །ལུང་མདོ་གཅིག་ཏུ་འཆི་སྙམ་ན། །མོས་གུས་གནད་ཀྱིས་མ་ལོངས་སོ། །ཝ་ལ་ཟ་མ་སྙིང་རེ་ན། །བཀྲ་ཤིས་རིན་ཆེན་དཀོན་གཉེར་སྤྲོ། །དེ་ཡང་ནམ་མཁའི་མེ་ཏོག་འདྲ།། །།་པའི་ཞལ་ལ་ཕྱག་འཚལ་ལོ། །རྒྱལ་བའི་སྐུ་ལ་ཕྱག་བཞི་རིན་ཆེན་བརྒྱན། །གཉིས་ནི་ཐལ་སྦྱར་ལྷག་མ་པད་ཕྲེང་འཛིན། །ཞབས་གཉིས་དཀྱིལ་ཀྲུང་པད་མའི་གདན་བཞུགས་ཤིང༌། །དྲི་མེད་འོད་ཟེར་འཕྲོ་ལ་ཕྱག་འཚལ་ལོ། །འབྱུང་བཞི་འདུས་པའི་རང་ལུས་རི་བོ་ལ། །དབང་ཕྱུག་རབ་ལྡན་རང་སེམས་སྙིང་རྗེ་ནི། །ཇི་སྲིད་བདག་འཛིན་ཟད་པར་མ་ན་རས་སྤྲོས་མེད་འཛུམ་མངའ་ཞིང༌། །ཡོན་ཏན་རབ་རྫོགས་མཉམ་ཉིད་ཐོག་མར་མཛེས། །རང་བྱུང་ལྷན་སྐྱེས་ཞལ་ལ་ཕྱག་འཚལ་ལོ། །བདག་མེད་བཞི་ལྡན་མི་ཟད་འཁོར་ལོས་བརྒྱན། །དངོས་དང་དངོས་མེད་རོ་གཅིག་འདུས་མ་བྱས། །རེ་དོགས་མཐའ་བྲལ་བདེན་གཉིས་གདན་ལ་བཞུགས། །ཡེ་ཤེས་ལྔ་ཡི་འོད་ལྡན་ཕྱག་འཚལ་ལོ། །སྐུ་གསུམ་དབྱེར་མེད་བྱང་ཆུབ་སེམས་ཀྱི་སྐུ། །ལུས་དང་སྣང་བ་བསྐྱེད་པའི་ལྷར་བསྒོམས་ན། །ཐ་མལ་ལུས་འདི་བདེ་གཤེགས་སྐུར་གྲུབ་པའི། །དྲི་མེད་རྒྱལ་བའི་སྐུ་ལ་ཕྱག་འཚལ་ལོ། །ཕྱི་ནང་གསང་བའི་དངོས་པོ་ཐམས་ཅད་ལ། །སྐྱེ་མེད་ཚངས་པའི་རང་སྒྲ་འགྲོ་དྲུག་གྲགས། །དེ་ཉིད་ཐོས་སམ་འཛིན་ཏམ་ཀློག་པ་རྣམས། །སྐྱོན་མེད་ཚངས་པའི་གསུང་གྲུབ་ཕྱག་འཚལ་་རིན་པོ་ཆེ་འབྲི་གུང་པས་གཡོ་རུ་དང་དབྱེ་ཆུང་ཕུག་ཏུ་རི་ཁྲོད་མཛད་པའི་ཚེ་ན་དང་པོ་ཞལ་གཟིགས་པའི་དུས་སུ་མཛད་པའོ།།

།། ༤༢༡༽ ༄། །ཆོས་འདོད་ན་ཁ་སང་ངས་ཇི་ལྟར་བཤད་པ་བཞིན་གྱི་བཅའ་ཁྲིམས་ཉན་དགོས་གསུངས་པ།། ཨོཾ་སྭསྟི། བླ་མ་ཡི་དམ་དཀོན་མཆོག་གསུམ་གྱིས་འགྲོ་བ་ཐམས་ཅད་རྒྱལ་བར་གྱུར་ཅིག དུས་གསུམ་གྱི་སངས་རྒྱས་ཐམས་ཅད་ཀྱི་དགོངས་པ། སློབ་དཔོན་ཏིDི་པ་ཆེན་པོའི་གསང་ཚིག དཔལ་ལྡན་ནཱ་རོ་པ་ཆེན་པོའི་ཐུགས་ཀྱི་ཡང་སྙིང༌། འགྲོ་བའི་མགོན་པོ་ཕག་མོ་གྲུ་པའི་གསང་གཏམ། རྒྱུད་སྡེ་རིན་པོ་ཆེ་བཞིའི་ཐུགས་བཅུད། སྡེ་སྣོད་རིན་པོ་ཆེ་གསུམ་གྱི་ལྡེ་མིག གཙིགས་དང་རྒྱ་མདུད་ཀྱི་བཀའ་རྒྱ་ཅན་གྱི་ཆོས་འདི། མོད་པ་ཁོ་ན་མིན། དཀོན་པ་ཞིག་ཡིན། ཡུན་རིང་པོར་མ་བྱས་པ་ཡིན་པ་ལ། སློབ་མ་མོས་གུས་ཅན་གྱིས་གསོལ་བ་དྲག་ཏུ་བཏབ་པས་བྱ་སྙམ་པ་ཡིན་པ་ལ། ཁྱེད་རྣམས་ཀྱིས་བྱ་དབང་མི་སྟེར་བར་འདུག ཁ་སང་བཅའ་ཁྲིམས་ཇི་ལྟར་བྱས་པ་བཞིན་དུ་མི་ཉན་ན། ཁྱེད་ཀྱི་ཆོས་མི་བྱེད་པ་ཡིན། ཁྱེད་རྣམས་བླ་མའི་བཀའ་གཅོག། ཅི་དྲན་དྲན་བྱེད་པ་ལ་ཆོས་གལ་ཆེ་རྒྱུ་མེད། ད་ཆོས་འདོད་ན་ཁ་སང་ངས་ཇི་ལྟར་བཤད་པ་བཞིན་དུ་བཅའ་ཁྲིམས་འདི་ཡིན་པས། ཆང་ཁུང་རྩད་བཅུ་ཆོས་མ་རན་པ་མི་འཛུད་པ་དང༌། བླ་དབྱེའི་དཀྱིལ་དུ་གསར་པ་འཇོག་པ་དང༌། རྙིང་པ་བླ་དབྱེའི་གོང་འོག་ཏུ་བཞུགས་པ་དང༌། མཁན་སློབ་དང་ཇོ་བོ་དང་བཞུགས་པར་ཞུས་པ་མིན་པར་ཁྲི་ཁུག་པ་དེ་ལ་མི་སྡོད་པ་དང༌། སྐད་མ་བཏང་གི་བར་དུ་མི་འབྱོན་པ་དང༌། གསར་པ་ལ་སྐད་བྱུང་བའི་དུས་སུ། ཐང་ལ་བྱོན་ནས་སེར་སྲུངས་སུ་བྱེད་ན་ག་ལེར་བྱོན་ནས་མལ་མལ་དུ་བཞུགས་པ་དང༌། ཕིབས་འོག་ཏུ་མཆོད་པ་བཤམས་པས་བསྐོས་པ་མ་གཏོགས་པ་མི་འོང་བ་དང༌། འདི་རྣམས་ཀྱི་བཀོད་པ་ལེགས་པར་མ་བྱུང་གི་བར་དུ་ཆོས་བྱར་མ་བཏུབ་པ་ཡིན། ཧ་བཞད་གད་དང་གང་སྔ་ལ་རྒྱུག་པའི་ཆོས་ཟབ་མོ་འདི་འདྲ་བ་དེ་སྔོན་་དང༌། །བྱས་དང་བྱེད་འགྱུར་དེ་བཞིན་བྱེད་པ་དག །བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག།

།། ༤༢༢༽ ༄། །བདག་མེད་རྟོགས་པའི་ཆོས་རྣམས་རྒྱུན་དུ་མེད་པར་དགོངས་པ་དགེ་བཤེས་གུང་པར་སྤྲིངས་པ།། ཨོཾ་སྭསྟི། བླ་མ་རིན་པོ་ཆེས། དགེ་བའི་བཤེས་གཉེན་ཆེན་པོ་གུང་པ་ལ་སྤྲིངས་པ། ཁྱེད་ཀྱི་འབུལ་བ་ཡོན་བདག་ཞང་དཔལ་ལ་སྐུར་བ་དེ་དག་ཕྱག་ཏུ་ལེགས་པར་ཐེངས། ད་རུང་ཡང་འབུལ་བ་རྒྱ་ཆེན་པོར་བསྒྲུབ་པ་ལ་ཕྱི་ནང་གི་བར་ཆད་མི་འོང་བར་བྱིན་གྱིས་རླབས་དང༌། བཀྲ་ཤིས་དང་བདེ་ལེགས་ཕུན་སུམ་ཚོགས་པ་འབྱུང་བར་ཐུགས་ལ་གདགས་པར་ཞུ། གསུང་བ་དེའི་ངོས་ནས། བྱམས་དང་སྙིང་རྗེ་བྱང་སེམས་ཀྱིས། །རང་རྒྱུད་སྨིན་ཅིང་གཞན་རྒྱུད་དང༌། །སྣང་སྲིད་བྱིན་གྱིས་བརླབས་གྱུར་ན། །བཀྲ་ཤིས་བདེ་ལེགས་ཐམས་ཅད་འབྱུང༌། །འཁོར་དང་མྱ་ངན་འདས་པའི་ཆོས། །བདག་མེད་རྟོགས་པའི་ཆོས་རྣམས་ལ། །རྒྱུན་ཆད་མེད་པར་དགོངས་ལགས་ན། །ཕུན་སུམ་ཚོགས་པའི་གཏེར་དང་འཕྲད། །འབུལ་བ་རྒྱ་ཆེན་བསྒྲུབ་པ་ལ། །ཁ་སྦྱང་མཁན་དང་སྙིང་སྡུག་དང༌། །སེར་པོ་ཙོ་རྗེས་བྱི་པོ་ལ། །གློ་གཏད་སྙིང་བཞག་སྤང་ནས་ཀྱང༌། །ཁྲེལ་ཡོད་ངོ་ཚ་ཤེས་པ་ཡི། །ཡོན་བདག་དྲ་མ་ངོ་ཆེ་ཅན། །དད་དང་དྲན་དང་ཤེས་ལྡན་ལ། །བློ་གཏད་བྱས་ན་འགྲུབ་པར་འདུག །དེ་ལས་གཞན་པ་སྭཱ་ཧཱ་ཞེས། །ནམ་མཁའི་པVོ་འཛིན་པར་བས། །ལེགས་པར་ཐུགས་ལ་དགོངས་ལ་མཛད། །སྨན་མཆོག་རྒྱལ་པོ་ཨ་རུ་ར། །རྡོག་མ་གསུམ་ཞིག་འབུལ་ཞིང་མཆིས།། །། ༤༢༣༽ ༄། །དད་གུས་ཀྱི་རྒྱལ་མཚན་ཐོགས་པ་རེབ་སྟོན་རྒྱལ་མཚན་འབུམ་ལ་སྤྲིངས་པ།། ཨོཾ་སྭསྟི། འཇིག་རྟེན་གསུམ་གྱི་གཉེན་གཅིག་པུ། །འཇིག་རྟེན་མགོན་པོ་རིན་ཆེན་གྱིས། །རང་གི་ཆོས་ལས་སྐྱེས་པའི་བུ། །རེབ་སྟོན་རྒྱལ་མཚན་འབུམ་ལ་སྤྲིངས། །ཁྱེད་ཀྱི་འབུལ་བ་ཞབས་ཏོག་དང༌། །བསྙེན་བཀུར་བགྱིས་པ་ཐམས་ཅད་ཀུན། །སྐྱེ་ས་མཐོ་ཞིང་རིགས་རྒྱུད་བཟང༌། །དད་དང་གུས་པའི་རྒྱལ་མཚན་ཐོགས། །དཀོན་མཆོག་གསུམ་ལ་མོས་གུས་ཆེ། །བསོད་ནམས་ཚོགས་ལ་ངེས་པ་སྐྱེས། །ཚོང་དཔོན་ཡོན་ཆེན་ཞང་ལ་དཔལ། །བདག་ཉིད་ཆེ་ལ་བསྐུར་བ་རྣམས། །ཐམས་ཅད་ལེགས་པར་ཕྱག་ཏུ་ཐེངས། །ཡི་གེ་མི་འཁྱམས་པ་ཡི་རྟེན། །བདག་གི་དབུ་ཞུ་གསོལ་འཕྲོ་ཅིག

།ཁྱེད་ལ་འབུལ་གྱིས་དབུ་ལ་གསོལ། །འདི་ལྷ་དང་བཅས་པའི་འཇིག་རྟེན་གྱི། །རྒྱན་གྱུར་དཔལ་ལྡན་རིན་ཆེན་གྱིས། །དབུ་ལ་གསོལ་བའི་རྒྱལ་མཚན་ལགས། །འཕགས་པ་ཀླུ་སྒྲུབ་ཨ་ཏི་ཤ། །བླ་མ་གོང་མའི་དབུ་ཞུ་ལགས། །ཐུབ་པའི་བསྟན་པ་རིན་ཆེན་ལ། །བཙུན་པོར་བཞུགས་པའི་བཙུན་ཞུ་ལགས། །ལྷ་དང་བཅས་པའི་འཇིག་རྟེན་གྱིས། །མཆོད་ཅིང་བཀུར་བའི་རིན་ཆེན་ལགས། །གང་གི་དབུ་ལ་ཐོགས་པ་ལ། །གཉེར་ཁ་གོ་ཆ་ཆེན་པོ་མཆིས། །ཐུགས་ཀྱི་དགོངས་ནས་བཞེས་པར་ཞུ། །ཐབས་དང་ཤེས་རབ་གཉིས་མེད་ཅིང༌། །ཟུང་དུ་འཇུག་པའི་རྡོར་དྲིལ་འདི། །ལྷན་ཅིག་སྐྱེས་པའི་ཕྱག་མཚན་མཛོད། །ཁྱེད་ཀྱི་ཕ་ཇོ་བླ་མ་དེ། །བྱང་ཆུབ་སེམས་གཉིས་དབྱེར་མེད་པས། །འཁོར་འདས་མ་ལུས་ཐམས་ཅད་ལ། །ཁྱབ་ཅིང་འགྲོ་འོང་མ་མཆིས་ན། །བླ་མ་དམ་པའི་ཞབས་དྲུང་དུ། །གང་ནས་འོངས་ནས་གང་དུ་བསྡད། །ཐུགས་དམ་ས་ཕྱོགས་དེ་ཉིད་འཕེལ། །ད་རུང་རྫས་དང་ཡོ་བྱད་དང༌། །འབུལ་བ་རྒྱ་ཆེན་སྔར་བཞིན་ཞུ།། །། ༤༢༤༽ ༄། །ཡོན་བདག་དབང་རྩེ་ལ་ཆེད་བསྟོད་དང་ཕྱག་གནང་བཅས་བསྐུར་བའི་སྤྲིངས་ཡིག། ཨོཾ་སྭསྟི། བླ་མ་རིན་པོ་ཆེས། ཡོན་བདག་དབང་རྩེ་རྒྱལ་ལ་སྤྲིངས་པ། ཁྱེད་ཚེ་སྔ་མ་བསོད་ནམས་ཀྱི་ཚོགས་རྒྱ་ཆེན་པོ་བསགས་པས། སྐྱེ་བ་མིའི་ལུས་རིན་པོ་ཆེ་ནི་ཐོབ། སྐྱེས་བུ་དམ་པ་གོང་མ་རྣམས་ལ་དད་པ་དང་གུས་འདུད་རླབས་པོ་ཆེ་བྱས་པས། རིགས་རྒྱུད་ཁྱད་པར་ཅན་དུ་ནི་སྐུ་འཁྲུངས། ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱིས་རྒྱུད་བྱིན་གྱིས་རླབས་པས། བསྟན་པ་རིན་པོ་ཆེའི་མངའ་བདག་ཏུ་ནི་གྱུར། ཞིང་རྣམ་པར་དག་པ་དཀོན་མཆོག་གསུམ་ལ་འབུལ་བ་རྒྱ་ཆེན་པོ་བྱས་པས། དེ་ལྟར་ཕུན་སུམ་ཚོགས་པ་མི་ཟད་པའི་གཏེར་ཆེན་པོ་དང་ལྡན་པར་བཞུགས་པ་ཐམས་ཅད་ལ་སྐུ་དྲིན་ཆེ། སྒོས་བྱེ་བྲག་གི་དབང་དུ་བྱས་ན། ཁྱེད་ཡབ་སྲས་གཉིས། ངའི་བུའི་དམ་པ། སློབ་མའི་ཡང་རབ། ཡོན་བདག་གི་རྩ་བ་དཀོན་མཆོག་རིན་པོ་ཆེ་གསུམ་གྱི་བདག་པོར་གྱུར་པས།

གོང་སླད་དུ་ཡང་འབུལ་བ་རྒྱ་ཆེན་པོ་བཀུར་བ་དེ་དག་ཀྱང་ཕྱག་ཏུ་ལེགས་པར་ཐེངས། ད་རེས་ཀྱི་གནས་སྐབས་སུ་ཡང༌། ན་བཟའ་རིན་པོ་ཆེ་བཀུར་བ་ཇི་ལྟར་དགོངས་པ་བཞིན་དུ་ཕྱག་ཏུ་ལེགས་པར་ཐེངས། ཡི་གེ་མི་འཁྱམས་པའི་རྟེན་བྱིན་རླབས་ལེགས་པར་བྱས་པའི་རུང་དར་ཁ་གསུམ་བསྐུར་ནས་མཆིས།། །། ༤༢༥༽ ༄། །གནང་བཀག་གི་དོན་བཀྲོལ་བ་ཤཱཀྱའི་དགེ་སྦྱོང་ཤེས་རབ་འབྱུང་གནས་ལ་གནང་བ།། ཨོཾ་སྭསྟི། དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་གྱུར་པ། འཇིག་རྟེན་གསུམ་གྱི་མགོན་པོ་བླ་མ་རིན་པོ་ཆེ་ལ་ཕྱག་འཚལ་ཞིང་སྐྱབས་སུ་མཆིའོ། །འགྲོ་བའི་བླ་མ་ཐུགས་རྗེ་ཆེན་པོ་དང་ལྡན་པ་དེའི་ཞལ་སྔ་ནས། ངའི་བཅས་པ་རྒྱལ་པོའི་ཁྲིམས་དང་འདྲའོ། །ཞེས་གསུངས་པས། རྗེས་སུ་འབྲང་བའི་བསླབ་པ་བླངས་པ་མ་གཏོགས་པ། སེམས་ཅན་ཐམས་ཅད་ལ་བཅས་པ་ཡང་མེད། བཅས་པ་ལས་འགལ་བའི་ཉེས་པ་ཡང་མི་འབྱུང་ངོ་ཞེ་ན། འདིར་དེ་བཞིན་གཤེགས་པ་ནི་སེམས་ཅན་ཐམས་ཅན་ཀྱི་དོན་དུ་ཐུགས་བསྐྱེད་ཅིང༌། ཚོགས་རྣམ་པ་གཉིས་བསགས་ནས་ཁམས་གསུམ་གྱི་མགོན་པོར་གྱུར་པས། སེམས་ཅན་ཐམས་ཅད་ལ་ཆོས་ཀྱི་འཁོར་ལོ་བསྐོར་བ་ནི་རྒྱལ་པོའི་ཁྲིམས་ཡིན་ཏེ། དེ་ཡང་སྟོན་པའི་གསུང་དང་དུ་མི་ལེན་པ་ལོག་པར་ལྟ་བ་ཅན་ཐམས་ཅད་དང༌། རླབས་པོ་ཆེའི་ཉེས་པར་སོང་བ་མཚམས་མེད་པ་ལྔའི་ལས་བྱས་པ་ལ་སོགས་པ་ནི། སྐྱབས་སུ་སོང་བའམ་བསླབ་པའི་གཞི་ཕྲན་ཚེགས་ཡང་གནས་པར་མི་ནུས་པས། ཕྲིན་ལས་རྣམ་པ་བཞིས་ཚར་བཅད་པ་དང༌། དུས་ལ་བབ་ན་རྗེས་སུ་གཟུང་བ་ནི་རྒྱལ་པོའི་ཁྲིམས་ཀྱི་བྱ་བ་དང་པ།ཞེས་མིང་ཐ་དད་པར་བཏགས་ཀྱང༌། ཕམ་པ་བྱུང་ན་དགེ་སློང་དང་ཁྱད་པར་མེད་པར། དགེ་སྦྱོང་དུ་མི་རུང་ཞེས་པས། གཞན་ཡང་དེ་དང་མཚུངས་པའི་ཕྱིར། ཚིག་ན་སྨད་ཀྱང་དོན་ན་སྨད་པ་མེད་པ་དབུགས་དབྱུང་བའི་གསུང༌། བསྒྲུབ་པར་མ་ནུས་པ་ལ་གསུང་བ་བཅས་པ་བཞི་པ། བཅས་པ་ལྔ་པ་དགེ་སློང་ཡིན་ཏེ། རྒྱལ་པོའི་བུའམ། བློན་པོ་ཆེན་པོའམ།

དམག་དཔོན་ལ་ཉེས་པ་འདི་བྱས་ན་ཁྱོད་ལ་ཉེས་པར་འདི་ལྟར་འགྱུར་ཞེས་ཐ་དད་པར་བཅས་པ་ཐམས་ཅད་ནི། རང་བཞིན་གྱིས་སྒྲུབ་པར་ནུས་པའམ་ནུས་པ་ལ་ཐབས་མཁས་པ་འབའ་ཞིག་གིས་གསུངས་པ་ལས། གཞན་མ་ཡིན་པར་ཤེས་པར་བྱའོ། །ཡང་བཅས་པ་ནི་དགེ་བ་ཡིན་ལ། རང་བཞིན་ནི་མི་དགེ་བ་ཡིན་པས། བཅས་པ་དང་རང་བཞིན་གཅིག་ན། མུན་པས་མུན་པ་བསལ་བར་མི་ནུས་པ་བཞིན་དུ། བཅས་པ་དགག་བྱ་འགེགས་བྱེད་མ་ཡིན་པར་འགྱུར་རོ་ཞེ་ན། རང་བཞིན་གཤིས་ཀྱིས་མི་དགེ་བ་དེ་ཐམས་ཅད་མཁྱེན་པས་མཁྱེན་ནས་བཅའ་བ་ནི། ཐུགས་རྗེ་ཆེན་པོས་སེམས་ཅན་རྗེས་སུ་བཟུང་བ་དང་གཅིག ཆོས་ལ་སློབ་དཔོན་གྱི་དཔེ་མཁྱུད་མེད་པ་དང་གཉིས། སྟོབས་བཅུ་དང་མི་འཇིགིན་པས། གནས་སྐབས་གསུམ་དུ་བཅས་པ་གསུམ་བྱུང་བ་ཡིན་ཞེས་པ་ཡང༌། འདིར་གཞི་མེད་ཅིང་འཐད་པ་མ་ཡིན་ཏེ། ཐམས་ཅད་མཁྱེན་པས་ཉོན་མོངས་པ་གསུམ་དང་རྗེས་སུ་འབྲེལ་བའི་ལས་ནི་གཏན་དུ་གནང་བ་མེད་ཅིང་བཀག་པ་ཡིན་པ་དང༌། གནང་བ་ནི་ལྟུང་བ་གནང་བ་མ་ཡིན་ཏེ། གཞི་དང་བསམ་པ་སྦྱོར་བ་མཐར་ཐུག་བཞི་དང་མ་འབྲེལ་བས། འཕགས་པའི་ལམ་ཡན་ལག་བརྒྱད་དུ་འགྲོ་བ་དང༌། འཕགས་པའི་ལམ་ཡན་ལག་བརྒྱད་ལས། མྱ་ངན་ལས་འདས་པ་སྒྲུབ་པ་དང་མི་སྒྲུབ་པ་བསོད་བཞག་སྟེ། དགག་བཅས་ལས་ལོག་ཙམ་གནང་བ་དང༌། སྒྲུབ་བཅས་ནི་འཕགས་པའི་ལམ་ཡན་ལག་བརྒྱད་ཀྱིས། སྒྲུབ་པ་མྱ་ངན་ལས་འདས་པ་སྒྲུབ་པར་ངེས་པ། སྒྲུབ་པར་བཅས་པས་ངེས་པར་འབྱུང་བའི་ཚུལ་ཁྲིམས་ཀྱི་དབང་རྒྱུན་ཆགས་སུ་འདོད་པས། ལུང་དུ་མ་བསྟན་པ་ཁས་བླང་དུ་མེད་པ་དང༌། བྱང་ཆུབ་སེམས་ཀྱི་དབང་བྱས་པས་ལུང་མ་བསྟན་དགེ་བའི་རྩ་བར་འགྱུར་པ་དང༌། བདེན་པ་མཐོང་བས་བདེན་པ་འབའ་ཞིག་ཏུ་ངེས་ཏེ། ལུང་དུ་མ་བསྟན་པ་མི་འགྲུབ་པར། འགྱུར་བའི་ཕྱིར་མི་དགེ་བ་ལྟུང་བ་ཨ་ཅང་ཡང་ཆེ་སྟེ། ལུང་མ་བསྟན་དུ་གྱུར་པ་ཡང་ལྟུང་བར་ངེས་སོ། །ཡང་རང་བཞིན་གར་ཡོད་ཀྱི་ཐོག་ཏུ་བཅས་པ་ཡོད་ན། འཕགས་པ་དགྲ་བཅོམ་པ་ལ་ནི་དགག་བྱ་མེད་དེ་འོན་ཀྱང་བཅས་པ་ཡོད་དོ་ཞེ་ན།

དགག་བྱ་བཞི་པོ་ལས་དང་ལམ་མ་སྒྲིབ་པ་དང༌། ངན་སོང་གསུམ་དུ་སྐྱེ་བ་དང༌། བྱ་བ་དང་བྱེད་པ་མང་བ་དང༌། གཞན་མ་དད་པར་འགྱུར་བ་བཞི་ཁ་ཡོད་པས། སྟོན་པས་འགེག་པར་འགྱུར་ཏེ། གནས་སྐབས་ཀྱི་དགག་བྱ་ལས་བརྒྱ་རྩ་གཅིག་ལ་དགྲ་བཅོམ་པ་ཐོབ་ནས་ལྟུུང་བ་བྱུང་བ་གནང་བ་ཡིན་ནོ་ཞེས་སྟོན་པས་གནང་བ་མེད་ཅིང་རྟེན་དེ་ཉིད་ལས་ལྡང་བར་གསུངས་པ་དང༌། མཐར་ཐུག་གི་དགག་བྱ་སངས་རྒྱས་ཀྱི་ཕྲིན་ལས་དང༌། ཡོན་ཏན་དང་འབྲས་བུ་ཐོབ་པ་ལ་སྒྲིབ་སྟེ། ལམ་གོང་དུ་འགྲོ་རྒྱུ་ཡོད་པར་བཅོམ་ལྡན་འདས་ཀྱིས་གསུང་པས། ལམ་ལ་ཡང་སྒྲིབ། ས་བོན་བག་ཆགས་ཀྱི་མཚམས་སྦྱོར་བའི་ཉོན་མོངས་པ་མ་སྤངས་པས། དེའི་རྗེས་སུ་འབྲངས་པའི་ལས་དང་འབྲེལ་པས་འབྲས་བུ་ངན་སོང་དུ་ཡང་འགྲོ་བ་ངེས་པར། བཀའ་ལུང་སྨན་གྱི་གཞིར་སྟོན་པའི་ཕྲིན་ལས་བསྟན་པ་ལས་གསུངས། གཞན་མ་དད་པར་འགྱུར་བ་ཡང་ཡོད་དོ། །དགེ་སློང་སྡེ་སྣོད་གསུམ་པ་དགྲ་བཅོམ་པ་ལ། ཀླུ་གདུག་པ་དང་འདྲ། ཁྱི་ཟུགས་པ་དང་འདྲ་ཞེས་སྨྲས་པས། ཉེས་པ་དེ་ཉིད་ལ་འཆགས་པ་བྱས་ཀྱང་སྐྱེ་བ་ལྔ་བརྒྱར་ཀླུ་གདུག་པ་དང་ཁྱིར་སྐྱེས་ནས་དགྲ་བཅོམ་པ་ཐོབ་ཀྱང༌། ལས་ཀྱི་ལྷག་མས་འདི་ལྟར་གྱུར་ཞེས་པ་ལ་སོགས་པ་རྒྱ་ཆེར་དཔག་ཏུ་མེད་པ་གསུངས་པས། སྟོན་པའི་སྲས་འཕགས་པ་བདག་ཉིད་ཆེན་པོ་རྣམས་རང་གི་དོན་ཐོབ་ཀྱང༌། གཞན་སྲུང་བ་ནི་གོང་མ་དང་འདྲ་སྟེ་དགག་བྱ་ཤིན་ཏུ་ལྕི་བ་དང༌། བྱ་བ་དང་བྱེད་པ་མང་བའི་དགག་བྱ་ཡང་རང་གི་ངོར་བྱས་པས་ལམ་གོང་དུ་འགྲོ་རྒྱུ་ཡོད་ན་ཚོགས་རྣམ་པ་གཉིས་རྒྱུན་ཆད་མེད་པར་གསོག་དགོས་ལ། དེ་ཡང་དོན་མེད་པའི་བྱ་བས་མི་འགྲུབ་ཅིང་ཀློག་པ་དང༌། བསམ་གཏན་དང༌། བྱ་བ་ཕྲིན་ལས་ཀྱི་འཁོར་ལོས་རང་གཞན་གྱི་དོན་བསྒྲུབ་པར་བྱེད་དགོས་པ་ལ། གཞན་གྱི་རྗེས་སུ་འཇུག་པའི་འཁོར་རམ། གང་ཟག་མང་པོ་བྱ་བ་དང་བྱེད་པས་གཡེངས་པས། འཁོར་ལོ་གསུམ་གྱི་རང་བཞིན་གྱིས་དོན་བསྒྲུབ་པར་མ་ནུས་པ་ཤཱཀྱ་ལས་གྱུར་པ་ལྔ་བརྒྱ་ལྟ་བུ་དང༌།

གནས་བརྟན་དགྲ་བཅོམ་པ་རྒྱལ་པོ་ལྟ་བུ་འཁོར་རྒྱ་ཆེན་པོ་སྨིན་པར་བྱེད་པ་ཡང༌། རང་གི་ལམ་དུ་གཞན་འཛུད་དགོས་པ་མ་ལགས་སམ་ཞེས་གོ་བར་བྱའོ།ས་ཀྱི་བསླབ་པ་ཤེས་པར་བྱ་སྟེ། དེ་ཡང་དགག་བྱ་ལས་དང་ཉོན་མོངས་པ་དགག་པ། དགག་པར་བྱ་བའི་ཐབས་འཕགས་པ་དགྱེས་པའི་ཚུལ་ཁྲིམས་ཀྱིས། འགོག་པ་འཕགས་པའི་བདེན་པར་འགྲོ་བར་ཤེས་པ་ནི་ཡང་དག་པའི་ལྟ་བ་དེའི་རྟོག་པ་རྟོགས་པ། དེའི་མི་མཐུན་པའི་ཕྱོགས་ཀྱི་བྱ་བ་དང་བྱེད་པ་སྤངས་ཤིང་མཐུན་པའི་རྐྱེན་སྒྲུབ་པ་ནི་ཡང་དག་པའི་རྩོལ་བ། འཚོ་བ་རྣམ་པར་དག་པ་ལ་གདམས་པའི་སྐབས་ནི་ཡང་དག་པའི་འཚོ་བ། དེ་ལ་སོགས་པ་འཕགས་པའི་ལམ་ཡན་ལག་བརྒྱད་ཚུལ་ཁྲིམས་རིན་པོ་ཆེ། འགོག་པ་འཕགས་པའི་བདེན་པ་བྱང་ཆུབ་རྣམ་པ་གསུམ་ཐོབ་པར་མི་འགྱུར་ཞེས་ལོག་པར་ལྟ་བས་སྐུར་པ་འདེབས་པ་ཁོ་ནར་ཟད་དོ། །ཡང་དམ་པའི་ཆོས་འདུལ་བར། དགག་བྱ་ལས་དང་ཉོན་མོངས་པ་བཀག་ན་བྱང་ཆུབ་སེམས་དཔའི་སྡེ་སྣོད་བསྡུས་པ་བྱང་ཆུབ་སེམས་དཔའི་ས། དེ་བསྡུས་པ་སྡོམས་པ་ཉི་ཤུ་པ་ལ་སོགས་པར་མི་དགེ་བར་གནང་བའི་སྐབས་ཡོད་པར་གསུངས་པ་དེ་ཇི་ལྟ་བུ་ཞེ་ན། འདི་ཉིད་ཀྱི་དབང་དུ་བྱས་ཏེ་བསྡུས་པའི་སྡོམ་པ། སྙིང་བརྩེར་ལྡན་ཞིང་བྱམས་ཕྱིར་དང༌། །སེམས་དགེ་བ་ལ་ཉེས་པ་མེད། །ཅེས་གསུངས་པཅིང༌། གཉིས་མེད་པའི་ཏིང་ངེ་འཛིན་ལ་མཉམ་པར་བཞག་པས། རང་ཉིད་ཉེས་པའི་སྐྱོན་དང་བྲལ་བར་འགྱུར་ཞིང་གཞན་དེ་དང་གཉིས་སུ་མེད་པར་གྱུར་པས་རྣམ་པར་གྲོལ་བར་འགྱུར་བ། ཤེས་རབ་ཀྱི་ཕ་རོལ་ཏུ་ཕྱིན་པའི་ཐབས་མཁས་པས། རང་གཞན་གྱི་དོན་ཕུན་སུམ་ཚོགས་པར་འགྱུར་ཏེ། འདིར་ཕྱོགས་གཅིག་ལ་ཉེས་པར་མཚོན་ན། འཕགས་པ་དས་དང༌། ཕ་རོལ་ཏུ་ཕྱིན་པ་རྣམ་པ་དྲུག་གི་རང་བཞིན་དུ་ཉམས་སུ་བླང་བར་བྱ་བ་དང༌། དུས་ཚོད་གཅིག་ལ་སེམས་ཅན་ནི་མི་མཛད། ཕུང་ཁམས་རླབས་པོ་ཆེ་ཆོས་ཡིན་ན་ཉམས་སུ་བླང་ལོང་ཡོད་པས། དང་པོར་རང་ཉིད་རྐང་བུ་ཚུགས་པ་གལ་ཆེ་བར་བླ་མ་དམ་པ་རྣམས་དང༌།

གོང་མ་རྣམས་ཀྱི་བཞེད་པ་ཡིན་པར་ཚོར་རོ། །ཡང་དགེ་བ་དང་མི་སྔགས་ཀྱི་སངས་རྒྱས་དེ་ལ་ཡོན་ཏན་དེ་དག་མེད་པ་ཡིན་ནམ་ཡང་ན་དེ་བཞིན་གཤེགས་པ་གནས་དང་གནས་མ་ཡིན་པ་མཁྱེན་པའི་ཡེ་ཤེས་ཀྱི་སྟོབས་དང༌། མི་འཇིགས་པ་རྣམ་པ་བཞི་བརྙེས་པས། ངས་བར་དུ་གཅོད་པར་གསུངས་པའི་ཆོས་ཀྱིས་བར་དུ་གཅོད་པར་མི་འགྱུར་རོ་ཞེས་ལྷ་དང་བཅས་པའི་འཇིག་རྟེན་གྱི་རྒོལ་བར་མི་ནུས་སོ་ཞེས་གསུལས་གང་ཡང་རུང་བ་གཅིག་སྣང་ན་ཡང་དེ་ནི་གསང་སྔགས་སུ་མི་འགྱུར་ཏེ། ཚེ་འདི་ཉིད་དུ་འཇིགས་པར་བྱེད་པ་ཐམས་ཅད་ཀྱིས་གཙེས་ནས་རྡོ་རྗེ་མཁའ་འགྲོ་མ་རྣམས་ཀྱིས་བསད་ཅིང་ངན་སོང་དུ་ཁྲིད་པར་གསུངས་པ་དང༌། བདུད་མ་ཏྲཾ་རུ་ཊ་དང༌། བྲམ་ཟེ་ཙ་ནག་ཀྱ་ལ་སོགས་པ་མནར་མེད་པའི་སེམས་ཅན་དམྱལ་བར་ལྟུང་བར་དཔག་ཏུ་མེད་པ་C་བ་པས། ཕྱི་དྲོའི་ཁ་ཟས་མ་ཟོས། སོར་ཕྲེང་ཅན་གྱིས་མི་མ་བསད་པའི་བདེན་པའི་བྱིན་རླབས་བྱས་པས་གྲུབ་པར་གསུངས་ནས་བདེན་པ་ཉིད་ཀྱིས་འགྲུབ་ཀྱི། རྫུན་པས་ནི་མ་ཡིན་པས། སྟོན་པས་བབས་མཁྱེན་པ་ཉིད་ཡིན་ཞིང་དམ་བཅས་པ་བརྟན་པར་ཁོང་དུ་ཆུད་པར་བྱའོ། །ཡང་བདག་མེད་པ་གཉིས་མ་རྟོགས་ན། རྫོགས་པའི་བྱང་ཆུབ་མི་ཐོབ་ཅེས་གསུངས་པས། བདག་ཏུ་འཛིན་པ་དང་ལྡན་ན་ཉན་ཐོས་དང་རང་སངས་རྒྱས་ཀྱི་བྱང་ཆུབ་ཀྱང་མི་ཐོབ་ན། རྫོགས་པའི་བྱང་ཆུབ་ལྟ་སྨྲོས་ཀྱང་ཅི་དགོས་པ་ལ། མཆོད་པ་དང་འབུལ་བ་ཐམས་ཅད་ཆེད་དུ་བདག་ཏུ་བཟུང་ནས་འབུལ་བ་དེ་ཅི་ཡིན་ཞེ་ན། དེ་ཤིན་ཏུ་ཡང་མད་དེ། འོན་ཀྱང་འཁོར་གསུམ་དུ་རྟོགས་པ་བདག་དང་བདག་གི་ཡུལ་ནམ་མཁའ་དང་མཉམ་པའི་སེམས་ཅན་ཐམས་ཅད་སྨིན་པ་དང༌། དུས་གསུམ་གྱི་འཕགས་པ་ཐམས་ཅད་མཆོད་པ་ནི་ཡུལ། དེ་སྨིན་པར་བྱ་བའི་ཐབས་ཕ་རོལ་ཏུ་ཕྱིན་པ་དྲུག་དང་བཅུ། བསྡུ་བའི་དངོས་པོ་རྣམ་པ་བཞིས་སེམས་ཅན་གྱི་དོན་བྱེད་པ་དང༌། ཚོགས་གཉིས་ཀྱི་འཕགས་པ་མཆོད་པར་བྱེད་པ་བདག་དང༌། འཁོར་འདས་དང་མཆོད་ཅིང་སྨིན་པའི་ཐབས་རྣམ་པ་གསུམ་གྱིས་ཁམས་གསུམ་གྱི་འཁོར་བ་ལས་མི་འདའ་ཞིང༌།

ཉན་ཐོས་དང་རང་སངས་རྒྱས་ཀྱི་ཞི་བ་ཕྱོགས་གཅིག་ཏུ་མི་ལྟུང་བ་ནི། བདག་དང་འཁོར་འདས་ཐམས་ཅད་ཀྱིས་དུས་གསུམ་དུ་བསགས་པ་དང་ཡོད་པའི་དགེ་བའི་རྩ་བས། བདག་དང་སེམས་ཅད་ཐམས་ཅད་བདེ་བ་དང་ལྡན་པ་དང་ལྡན། སྡུག་བསྔལ་དང་བྲལ་བ་དང༌། རྫོགས་པའི་བྱང་ཆུབ་ཏུ་བསྔོ་བ་འདི་ནི་མྱ་ངན་ལས་འདར་མི་སྟེར་བ། འཁོར་བ་འབའ་ཞིག་སྒྲུབ་པ། གཟུགས་སྐུ་གཉིས་རྒྱུན་ཆད་མེད་པར་འབྱུང་བའི་རྒྱུ། མྱ་ངན་ལས་འདའ་བར་མི་གནས་པར་བཞེད་པར་གདའ། འཁོར་བར་མི་གནས་པ་ནི་བདག་དང་འཁོར་འདས་དང༌། མཆོད་ཅིང་སྨིན་པར་ཁྱད་པར་གྱི་ཆོས། འཁོར་གསུམ་གདོད་མ་ནས་རང་བཞིན་གྱིས་རྣམ་པར་དག་པར་ཁོང་དུ་ཆུད་ཅིང་དམིགས་པ་མེད་པ་ནི་འཁོར་བར་མི་གནས་པ་སྟེ། དེ་ལྟར་ཡང་བྲམ་ཟེ་ཆེན་པོའི་ཞལ་སྔ་ནས། །འཁོར་བར་མི་གནས་མྱ་ངན་འདས་མི་གནས། །ཞེས་པ་དང༌། བཅོམ་ལྡན་འདས་ཀྱི་མཚན་ཡང་དག་པར་བརྗོད་པ་ནས། མི་གནས་མྱ་ངན་འདས་པ་ཞེས་པ་དང༌། ཐེག་པ་ཆེན་པོ་མཐའ་དག་ཐབས་ཤེས་རབ་ཟུང་དུ་འཇུག་པ་འདིས་མ་བསྡུས་པ་མེད་་དེ་ལ་བདག་ཅེས་བཏགས་པས་ཀྱང་འགལ་བ་མེད་པས། གང་དུ་བསྔོ་བ་དང༌། བསྔོ་བར་བྱེད་པ་པོ་དང༌། བསྔོ་བ་རྣམས་དེ་དང་འབྲེལ་བ་འཐད་པ་ཉིད་ལགས་སོ། །རྗེ་འགྲོ་བའི་མགོན་པོའི་བཀའ་སྩལ་དོན་གྱི་གནད་བཀྲོལ་ཤཱཀྱའི་དགེ་སྦྱོང་ཤེས་རབ་འབྱུང་གནས་ལ་གནང་བའོ། །རྫོགས་སོ།། །། 

༤༢༦༽ ༄། །རྗེ་ཕག་མོ་གྲུ་པའི་ཉེ་གནས་འགྲན་གྱིས་དོ་མེད་སྒོམ་གཞོན་ལ་གནང་བ།། འགྲོ་བའི་མགོན་པོ་ཆོས་རྗེ་བརྩེ་བ་ཅན། །འགྲོ་བའི་བླ་མ་ཆོས་རྗེ་རིན་པོ་ཆེ། །རང་སེམས་ལུས་སུ་རྟོགས་པའི་རྣལ་འབྱོར་པ། །ལུས་སེམས་གཉིས་སུ་མེད་པའི་རྗེ་བཙུན་པ། །དུས་གསུམ་རྒྱལ་བ་མ་ལུས་ཐམས་ཅད་ཀྱི། །སྐུ་གསུང་ཐུགས་ཀྱི་གསང་བའི་མཛོད་འཛིན་པ། །སྐུ་གསུང་ཐུགས་ཀྱི་བྱ་དང་བྱེད་པ་ཡིས། །ཚར་གཅོད་རྗེས་གཟུང་མཛད་པའི་མཁྱེན་རབ་ཅན། །འགྲོ་བའི་བླ་མ་མཆོག་ལ་ཕྱག་འཚལ་ལོ། །རྗེ་ཕག་མོ་གྲུ་པའི་ཉེ་གནས་མཆོག །འགྲན་གྱིས་དོ་མེད་སྒོམ་གཞོན་པ། །ཆོས་རྗེ་རིན་ཆེན་མི་བཅོམ་ཞུ། །བཅོམ་ན་ངོ་ཚ་སྐྱུགས་ཀྱང་ལྡོག །མི་གཞན་གྱིས་ཐོས་ན་ཇི་སྐད་སྨྲ། །སང་དྲུང་དུ་འགྲོ་བའི་དུས་ཚོད་ན། །ངོ་སོ་བཟང་པོ་ཇི་ལྟར་གསོལ། །སྐྱེས་མཆོག་བླ་མ་རིན་ཆེན་གྱི། །ལན་གཅིག་སྲས་སུ་གྱུར་ཡང་མྱོང༌། །དེ་ནས་བུ་དེ་བུ་མོར་སོང༌། །བུ་མོ་བྲན་གྱི་བྲན་མོར་སོང༌། །དེང་སང་བྲན་མོ་བཟང་མོར་སོང༌། །གསོལ་བ་འདེབས་སོ་གསོལ་བ་འདེབས། །གསོལ་བ་འདེབས་སོ་རིན་པོ་ཆེ། །འགྲོ་བའི་བླ་མ་ཆོས་ཀྱི་རྗེ། །ལྷ་དང་བཅས་པའི་འཇིག་རྟེན་ན། །འགྲན་གྱི་དོན་མེད་རྗེ་བཙུན་པ། །མི་ལ་ཆེན་པོར་གསོལ་བ་འདེབས། །བླ་མ་དེ་ཡི་བྱིན་རླབས་ཀྱིས། །ཟབ་པའི་གདམས་ངག་མ་ལུས་པ། །ངས་ཤེས་པའི་ངེས་ཤེས་གཏིང་ནས་ཡོད། །དེ་ལྟར་ལགས་ན་བྱིན་གྱིས་རློབས། །འཁྲུལ་པར་གྱུར་ན་བཟོད་པར་གསོལ། །དཔོན་པོ་ཡིན་པས་ཉམས་རེ་དགའ། །ཁམས་ནས་བྱོན་པས་འོ་རེ་བརྒྱལ། །ཉེ་གནས་ཡིན་པས་སྙིང་དུ་སྡུག །དགོ་དུ་འཇུག །གཏི་མུག་འོད་གསལ་རྟོག་མེད་ཟུང་དུ་འཇུག །བྱང་ཆུབ་སེམས་ལས་བྱུང་གྱུར་ཅིང༌། །ཚད་མེད་སྙིང་རྗེ་ཆེན་པོས་དམ་པའི་ཆོས། །ལྷར་བཅས་འཇིག་རྟེན་ཀུན་ལ་བསྟན་པ་ཡི། །བསོད་ནམས་དྲི་མེད་མཚུངས་པ་མེད་པ་དེས། །ཕྱོགས་བཅུ་རྒྱལ་བའི་ཞིང་དུ་རྣམ་པར་གྲགས། །དཔག་མེད་གདུལ་བྱ་སྨིན་པར་མཛད་པ་ལ། །རྗེས་སུ་ཡི་རང་བྱང་ཆུབ་ཆེན་པོར་བསྔོ། །རྒྱལ་བས་གང་འདོད་དྲིས་ནས་མཛད། །ཉམས་མྱོང་གསང་བ་མི་བཤད་གསུང༌། །གནོད་པ་བཟོད་པས་དོན་རྣམས་འགྲུབ། །ཇི་སྐད་སྨྲས་པ་དེ་བཞིན་བྱེད། །རིགས་ཤེས་སེམས་ཅན་དབང་དོན་ཤེས། །རིགས་གསུམ་སྡུད་པའི་ཐབས་ལ་མཁས། །ཆོས་དང་ཟང་ཟིང་ཕན་གནོད་དྲོད། །ཤེས་ན་འགྲོ་བ་སྨིན་པར་འགྱུར། །བླ་ན་མེད་པའི་དཀོན་མཆོག་གསུམ། །མཐོང་དང་ཐོས་དང་དྲན་པ་དང༌། །རེག་པར་གྱུར་པ་ཙམ་གྱིས་ཀྱང༌། །རྣམ་པར་གྲོལ་བར་ངེས་གྱུར་ན། །ཅི་ཕྱིར་ཡི་མུག་བསྐྱེད་པར་བྱེད། །ཉི་མ་ནུབ་ནས་ཤར་ན་དགའ་བ་ལ། །གཞོ་ཆུ་གྱེན་ལ་ལོག་ན་དགའ་བ་ལ། །འཚལ་པས་འཁྲུག་པ་ཐེངས་ནས་དགའ་བ་ལ། །གཅེས་སེམས་དམ་ཆོས་གོ་ན་དགའ་བ་ལ།།

།། ༤༢༧༽ ༄། །སྐྱོ་བསངས་སུ་གསུངས་པའི་ཚིགས་བཅད་ཐོར་བུ་ཕྱོགས་གཅིག་ཏུ་བསྒྲིགས་པ།། ལྷ་དང་བཅས་པའི་འཇིག་རྟེན་གྱི། །གཉེན་གྱུར་དཔལ་ལྡན་རིན་པོ་ཆེ། །ཉེས་པའི་སྐྱོན་རྣམས་དག་མཛད་ཅིང༌། །འཕགས་པའི་ནོར་རྣམས་མ་ལུས་པས། །འགྲོ་བ་སྨིན་པར་མཛད་པ་ཡི། །ངོ་མཚར་རྨད་དུ་བྱུང་བ་ཡི། །རྗེ་རིན་པོ་ཆེ་ལ་ཕྱག་འཚལ་ལོ། །དམ་ཆོས་འདི་ཡི་གླེང་སླངས་ནི། །སྟོད་ལུང་ཇག་པའི་ཤར་མོ་ཡིན། །སྣང་བ་སེམས་སུ་རྟོགས་པ་ཡི། །ཏིང་ངེ་འཛིན་ལ་བསམ་མི་ཁྱབ། །འབྲི་གུང་དཔལ་གྱི་དགོན་པ་འདིར། །ཆོས་ཀྱི་རྒྱལ་པོ་རིན་པོ་ཆེ། །ཆོས་དང་ཐ་མལ་བཀའ་སྩལ་ལ། །བོར་རྒྱུ་མེད་པར་གོ་ལགས་ན། །དམ་པའི་ཆོས་ཤིག་འདི་ན་གདའ། །འཛམ་གླིང་ནོར་གྱིས་བཀང་གྱུར་ཀྱང༌། །བུད་མེད་ཀྱི་ཨ་ཕ་རབས་ཆད་ཡིན། །ས་སྟེང་ཆོས་ཀྱིས་གང་གྱུར་ཀྱང༌། །དགེ་འདུན་མེད་པའི་བདག་པོ་ཅི། །གནད་ཀ་རྒྱུ་མཚན་གང་གིས་ཀྱང༌། །ཕ་ལ་བུ་འདི་དགོས་པར་གདའ། །བུ་གོ་འམ་ཤེས་སམ་ཏི་སེ་བ། །འདི་གཞན་ལ་བཟླས་པ་མ་ལགས་ཏེ། །ཡབ་སྲས་ལྔ་ཡི་གསང་གཏམ་ཡིན། །གལ་པོ་ཆེ་ལ་ངོ་དགའ་མེད། །དགོས་པའི་ཚིག་འདི་སྙིང་ལ་ཞོག །ངེད་ཀྱིས་བླ་མ་རིན་པོ་ཆེ། །ཁོང་འཇིག་རྟེན་མགོན་པོས་དེ་སྐད་གསུང༌། །གཟུང་འཛིན་གཉིས་དང་མ་བྲལ་ན། །ལྔ་བརྒྱར་བསྒོམས་ཀྱང་ཨ་ཆུ་ཏ། །བླ་མའི་གྲུབ་མཐའ་མ་ཤེས་པར། །ཉེ་གནས་བྱས་པའི་ཡུས་པོ་ཆེ། །རང་རྒྱུད་སྨྲ་བའི་མཁས་པ་དེ། །གཟུང་འཛིན་སྒྲོག་ཏུ་མ་ཆུད་དམ། །ལྟ་བ་མཐོན་པོའི་ཐལ་འགྱུར་ཏེ། །བློས་བྱས་སྟོང་པར་མ་ཤོར་རམ། །ཀུ་སཱ་ལི་ཡི་སྒོམ་ཆེན་ལ། །དེ་ན་མེད་དེ་དེ་ན་ཡོད། །བུ་བསེ་རུ་དཔལ་ལ་ཀླད་པ་མེད། །ཀླད་པ་མེད་དེ་ཕོག་གསོལ་ཡོད། །འདི་དེ་ན་མེད་དེ་འདི་ན་ཡོད། །ཕ་ཡི་རིན་ཆེན་དཀོར་མཛོད་དེ། །གཅེས་སེ་བུ་ཡིས་མ་ཤེས་ན། །གཅེས་སེ་མེད་ཀྱང་བཏགས་པ་ཙམ། །ཨེ་མ་ངོ་མཚར་རྨད་ཀྱི་ཆོས། །དུས་གསུམ་སངས་རྒྱས་ཐམས་ཅད་ཀྱིས། །འགྲོ་བ་སྨིན་པར་བྱེད་པ་འདི། །ལས་ཀྱི་རྗེས་སུ་འཇུག་པ་ལས། །བྱ་ཐབས་གཞན་ན་མེད་པ་འདི། །རྒྱལ་བའི་སྲས་ཀྱི་དགོངས་ལགས་སམ། །ཆེན་པོ་རྣམས་ཀྱིས་དགོངས་ལགས་སམ། །རྣ་བརྒྱ་བ་ཡིས་དགོངས་ལགས་སམ། །བུ་རྣལ་འབྱོར་དབང་ཕྱུག་རི་ཁྲོད་པ། །དུས་གསུམ་རྒྱལ་བའི་སྲས་གཅིག་པུ། །དཀོན་མཆོག་གསུམ་གྱི་གདུང་རྒྱུད་འཛིན། །ཐུབ་པ་ཆེན་པོའི་གསུང་བཞིན་དུ། །སྦྱངས་པའི་ལྔའི་བར་དུ་ནི། །དཔག་མེད་ཚོགས་ཀྱི་དཀྱིལ་འཁོར་བསྐྱངས། །ཀུ་ཏྲ་སྤོས་སུ་མི་རུང་བས། །དགུང་ལོ་སུམ་ཅུ་རྩ་ལྔ་ནས། །བདུན་ཅུ་ཐམ་པའི་བར་དུ་འོ། །ཐུབ་པ་འཇིག་རྟེན་མགོན་གྱི་སྲས། །ནོར་བཟང་ཞེས་བྱའི་སྐྱེས་མཆོག་དེ། །ད་ལྟ་དགའ་ལྡན་གནས་ན་བཞུགས། །ནོར་གྱི་དངོས་གྲུབ་བསྩལ་དུ་གསོལ། །རྣམ་པར་གྲོལ་བས་སྨིན་མཛད་གསོལ། །བརྗོད་བྱ་རྗོད་བྱེད་བརྗོད་པ་ལ། །རྨོངས་པ་མེད་པའི་དམ་པ་ཁྱེད། །དོན་གྱི་སྙིང་པོ་གོ་ལགས་ན། །ཐ་སྙད་ཚིག་གིས་ཅི་ཞིག་བྱ། །འཕགས་པའི་དགེ་འདུན་རྒྱ་མཚོ་ལ། །ན་བཟའ་རིན་ཆེན་དྲུབས་ལ་སྩོལ། །མཐར་ཐུག་རྫོགས་པའི་སངས་རྒྱས་ཀྱང༌། །ཅིས་ཀྱང་ཐོབ་པར་ངེས་པ་ཡིན། །ཁྱི་སྔགས་རྨ་སྔགས་འགུག་སྔགས་གསུམ། །སྔགས་གསུམ་གྱི་ཕུ་རྩེར་བཞུགས་བཞུགས་ནས། །ཡོན་ཏན་རྣམས་སད་ལ་མ་ཤོར་རམ། །མི་ཆོས་སྐྱོང་ངམ་ལྷ་དམ་སྐྱོང༌། །དགེ་འདུན་སྐྱོང་ངམ་སྡིག་པ་སྐྱོང༌། །སངས་རྒྱས་སྐྱོང་ངམ་བུད་སྨད་སྐྱོང༌། །ཕ་ཆོས་ཀྱི་རྒྱལ་པོ་རིན་པོ་ཆེ། །འགྲོ་བའི་བླ་མ་སྟོན་པ་པོ། །རྒྱ་གར་ཡུལ་དུ་བྱུང་བ་ཡི། །གྲུབ་ཐོབ་རྣལ་འབྱོར་དབང་ཕྱུག་གིས། །སྙིང་ཁྲག་ཞལ་དུ་སྐྱུགས་པ་ཡི། །གནད་ཀྱི་རྒྱུ་མཚན་ཟབ་མོ་རྣམས། །དགེ་འདུན་ཚོགས་སུ་གསུངས་ན་ཡང༌། །སུས་ཀྱང་གོ་བ་མ་རྙེད་པས། །རབས་ཆད་རྒད་པོ་ཞལ་ཚབས་ཆེ། །མང་པོའི་དགེ་འདུན་ཡི་རེ་མུག

།དེ་གོ་འམ་རྟོགས་སམ་ཤེར་འབྱུང་དབོན། །སྔོན་གྱི་རྒྱལ་བ་བསྙེན་བཀུར་བས། །ད་ལྟ་མཆོག་གི་རིགས་སུ་སྐྱེས། །འཇིག་རྟེན་མགོན་གྱི་སྲས་གྱུར་པ། །མོས་གུས་པVོར་རབ་ཕྱེ་སྟེ། །གཉིས་མེད་ཡེ་ཤེས་བདུད་རྩི་ཡིས། །ཐུགས་ཀྱི་དཔལ་བེའུ་རབ་བཀང་ཞིང༌། །མཐའ་ཡས་འགྲོ་བ་སྨིན་མཛད་པ། །སྐྱེས་བུ་ཆེན་པོ་ཁྱོད་ལ་འདུད། །དུས་གསུམ་རྒྱལ་བ་ཐམས་ཅད་ཀྱི། །དབང་བསྐུར་མཆོག་ཐོབ་གདུང་འཛིན་ཅིང༌། །སྐུ་གསུང་ཐུགས་ཀྱི་གསང་བའི་བདག །ཇི་སྲིད་འཁོར་བ་མ་སྟོང་ཚེ། །འགྲོ་ཀུན་སྨིན་པར་མཛད་ལ་འདུད། །རྒས་ཀྱང་དམ་ཆོས་མི་བྱེད་པ། །ཝ་ལ་ཟ་མ་སྙིང་རེ་ན། །གཞོན་ཡང་དེ་དང་འདྲ་སྟེ་མཆི། །གླང་རྒན་འདམ་དུ་ཚུད་པ་བཞིན། །རང་ཉིད་བརྒལ་བར་མ་ནུས་ཤིང༌། །གྲོལ་བར་ཡང་ནི་མ་ནུས་པས། །གཞན་ཕན་མཛད་པ་ཨ་ལ་ལ། །ཆག་ལེགས་པར་གཟབ་པའི་གདོང་པ་འདྲ། །རྡོ་རྗེ་ལུས་ཀྱི་གནས་ལུགས་ལ། །གོ་བ་མེད་པའི་རྣལ་འབྱོར་པ། །གྲུབ་པ་ཐོབ་ཀྱང་འོ་རེ་བརྒྱལ། །ཅི་ཙམ་ཉམས་སུ་བླངས་པས་ཕུང༌། །སྐྱོན་མེད་ཡོན་ཏན་རྫོགས་འདོད་ན། །འབྲི་གུང་དཔལ་གྱི་དགོན་པ་དེར། །སྨྲ་གཅད་སྐྱུ་ར་ང་ལ་གཏུག །ལྷ་དང་བཅས་པའི་འཇིག་རྟེན་ན། །རྫས་དང་ཟང་ཟིང་ཡོད་ཡོད་པ། །དཀའ་བ་མང་པོ་བསྒྲུབ་པ་ཀུན། །ཆུད་ཟོས་སྟོང་པར་མ་བཏང་ངམ། །ངུར་སྨྲིག་རྒྱལ་མཚན་རིོལ་བ་ནག་པོ་གཅིག་ཏུ་ངེས། །འདི་ནས་དཔག་ཚད་ལྔ་བརྒྱའི་ཕ་རོལ་ན། །འདྲེ་ཡུངས་ཞིང་ཁལ་བདུན་གྱི་གྲངས་རྙེད་འདུག །ཐུབ་པ་ཆེན་པོ་རྒྱལ་བའི་བཀའ། །དབང་ཕྱུག་ཆེན་པོའི་དཀྱིལ་འཁོར་ན། །གདུག་པའི་ལྷ་འདྲེ་བསམ་མི་ཁྱབ། །བཅོམ་ལྡན་རྗེ་བཙུན་དཀྱིལ་འཁོར་ན། །གདུག་པའི་ལྷ་འདྲེ་བསམ་མི་ཁྱབ། །དུར་ཁྲོད་ཆེན་པོ་གནས་བརྒྱད་ན། །གདུག་པའི་ལྷ་འདྲེ་དེ་དང་འདྲ། །སོ་གཅིག་པ་ཡི་རིགས་དང་ཡང༌། །དེ་བཞིན་ནེ་ལེའི་རིགས་ལ་སོགས། །བསམ་གྱིས་མི་ཁྱབ་གནས་པ་དེ། །ལྷ་འམ་མི་འམ་སངས་རྒྱས་ཡིན། །འདི་ལྷ་འམ་མི་འམ་སངས་རྒྱས་ཡིན། །བདག་ཚད་མེད་སྙིང་རྗེ་ཆེན་པོ་ཡིས། །གཅེས་པའི་ཉེ་གནས་རྣམས་ལ་ནི། །སྙིང་དང་འདྲ་བར་གདམས་པ་ཡིན། །གནོད་པ་མཐོང་དང་ཐོས་པ་དང༌། །འོང་ཞིང་གསོད་པར་བྱེད་པ་ཡང༌། །ཐབས་ཀྱི་མཐུན་པར་འགྱུར་བའི་ཕྱིར། །ཁེ་མཚམས་བྱ་ཞིང་དགའ་བ་སྒྲུབ། །དགོས་པའི་དུས་སུ་མེད་པ་དེ། །མི་རབས་ཆད་པའི་སྔ་རྟགས་ཡིན། །མི་དགོས་དུས་སུ་ཡོད་པ་དེ། །འདུལ་ཁྲིམས་འཇིག་པའི་སྔ་རྟགས་ཡིན། །ཁྱོད་དང་འདྲ་བ་མང་པོ་ཡོད། །ལར་ཁྱོད་དང་འདྲ་བ་མང་པོ་ཡོད། །ཁྱད་པར་དགེ་བའི་བཤེས་གཉེན་རྣམས། །བྱིས་པས་གནམ་ས་མ་མཐོང་བས། །ལྟད་མོ་གར་ལྟ་ཅི་ཆ་ཡོད། །དམ་ཆོས་རིན་ཆེན་ཀློག་པ་ལ། །སེང་གེའི་ཁྲི་ཡང་ཆུང་བ་ལ། །འབོལ་སྟན་གཅིག་ལ་འཛེམས་ཅི་དགོས། །སང་ཁ་ཆགས་སྣ་རལ་སྤྲང་མོ་ཡིས། །ཅོ་དོ་d

སྐྲ་ ནས་བཟུང་འདྲུད་ཙམ་ན། །དེ་ཡང་བསྐུར་སྟི་ཆེན་པོ་ཡིན། །འདི་གཞན་ལ་བཟླས་པ་མ་ལགས་ཏེ། ཁྱེད་འབྲི་གུང་པ་ལ་བཟླས་པ་ཡིན། །རང་བྱུང་ཕྱག་རྒྱ་ཆེན་པོ་དེ། །རྟོགས་པའི་མི་ལ་སྐུལ་མ་འདེབས། །རྣལ་འབྱོར་ཉིན་མཚན་མེད་པར་གཉིད། །དོན་འདི་ཡང་རྒྱ་ཤུག་ཚིག་གུ་ཙམ། །དཔལ་ལྡན་ཕག་མོ་གྲུ་པ་ནམ་མཁའ་མཐའ་མེད་ལ། །བུ་སློབ་རྣམས་ཀྱིས་རི་དབང་རྩེ་ཙམ་མཐོང༌། །འབྲི་གུང་པས་ཀྱང་ཁབ་ཀྱི་མིག་ཙམ་སྟེ། །ཁབ་མིག་ཙམ་ཡང་ངོ་མཚར་ཤིན་ཏུ་ཆེ། །ཇི་ལྟར་མེ་ཏོག་འགྱུར་བ་ལྟར། །འདུས་བྱས་ཐམས་ཅད་དེ་དང་འདྲ། །ཇི་ལྟར་ཤིང་ཐོག་འབྲུལ་d ལྷུང་ བ་ལྟར། །མི་རྟག་འཆི་བ་དེ་དང་འདྲ། །བྱིས་པ་འཇའ་ཚོན་བདའ་བ་བཞིན། །མཛའ་བཤེས་འགྲོགས་པའང་དེ་དང་འདྲ། །མི་ལུས་རིན་ཆེན་ཐོབ་དཀའ་ན། །རབ་ཏུ་འབྱུང་བ་རྙེད་པར་དཀའ། །ཁྱེད་ལ་འཆི་བ་མི་འོང་ངམ། །ཅིས་ཀྱང་རབ་ཏུ་འབྱུང་བར་ཞུ། །གསད་པ་རང་གཤེད་འཁོར་ལོ་འདི། །མངོན་པར་བྱང་ཆུབ་མཆོད་པ་ལ། །བླ་མ་དམ་པའི་དྲ། །འཁྲུལ་ན་འཁྲུལ་ཚབས་མི་ཆེ་འམ། །མི་ཆེན་པོ་འཁྲུལ་བའི་དུས་ཚོད་དུ། །རང་ཕུང་གཞན་ཕུང་གཉིས་ཀ་མཆི། །ཆོས་དང་པོ་ཏི་བརྩིགས་པ་འདི། །གང་དུ་བཞུགས་ཀྱང་འགྲོ་དོན་མཛད། །མཆོད་གནས་བླ་ན་མེད་མོད་ཀྱི། །སྐྱེལ་འདྲེན་གོང་མའི་རྣམ་ཐར་མིན། །ས་དང་གཞི་དང་ལྷ་ཁང་འདི། །བཙན་པོའི་རྡོག་རྟེན་ཡིན་ན་ཡང༌། །ནང་འཁྲུག་རྩོད་པ་འཕེལ་བའི་རྒྱུ། །འདི་ཡང་གོང་མའི་རྣམ་ཐར་མིན། །རྟ་དང་གནག་དང་ལུག་ཁྱུ་རྣམས། །གདན་སའི་ཞབས་ཏོག་ཡིན་ན་ཡང༌། །གཞི་མེད་ནམ་མཁའི་མེ་ཏོག་འདི། །བླ་མ་གོང་མའི་རྣམ་ཐར་མིན། །ཁ་སྨྲས་ཁ་མཆུའི་གླེང་གཞི་ཡང༌། །ཟ་ཚོལ་ཕོངས་པས་བྱེད་མོད་ཀྱི། །སྒྱུ་གསུམ་རང་ལ་འདུ་བས་ན། །འདི་ཡང་གོང་མའི་རྣམ་ཐར་མིན། །འཁྲུག་པ་འཐབ་མོ་རྩོད་པ་ཡང༌། །སྙིང་རྗེས་གཞན་དོན་མཐོང་བ་དང༌། །བསྟན་པའི་ཆེད་དུ་བྱེད་མོད་ཀྱི། །བླ་མ་གོང་མའི་རྣམ་ཐར་མིན། །རི་ཁྲོད་དགོན་པའི་ིལ་གསེབ་ཏུ། །སྒོམ་མ་བན་མོའི་ཆས་བབ་པས། །འདོད་ལྡན་དགའ་བ་སྐྱེ་ན་ཡང༌། །འདི་ཡང་གོང་མའི་རྣམ་ཐར་མིན། །ལེགས་པར་དགོངས་དང་རིན་པོ་ཆེ། །འཁྲུལ་ན་འཁྲུལ་ཚབས་མི་ཆེ་འམ། །འཁྲུལ་པས་རང་ཉིད་ཚད་མར་མཐོང༌། །སྨྱོན་པའི་ནང་ནས་སྨྱོན་པར་སོང༌། །དགེ་འདུན་གཡོག་མཛད་ཉེ་གནས་རྣམས། །སྦྱིན་བསྲེག་ཐལ་བ་འཕོ་བ་ལ། །ཁྲེལ་ཤོར་བྱི་པོས་འཕྲང་ཚས་བཅད། །དབུས་ས་རྩུབ་ཟེར་བ་འདི་རེ་བདེན། །ངན་ལ་ཆད་པ་མི་གཅོད་པ། །འདི་འཇིགས་པོ་ཡིན་ནམ་ཐུགས་རྗེ་ཡིན། །འདི་ན་མི་མེད་ནགས་ཚངས་སུ། །ཐམས་ཅད་ཀུན་གྱིས་གོ་བར་ཟད། །ཐ་གང་ནེའུ་གྱི་སྙེ་བ་གླུུ། །ཐམས་ཅད་དེ་འདྲར་ཤེས་གྱུར་ན། །ཇི་ལྟར་དགའ་བ་སྐྱེས་པར་འགྱུར། །སྙིང་རྗེ་ཆེན་པོ་ཅིས་མི་སྐྱེ། །རྒད་པོ་ཚུལ་འབུམ་ཐུགས་རྒྱལ་ཨང༌། །ལྷ་ན་མོ་བཅོམ་ལྡན་འབྲུག་སྒྲ་དབྱངས་ཀྱི་རྒྱལ་པོ་ཡིས། །གསུང་དབྱངས་ཚོགས་གཉིས་རྫོགས་ནས་སངས་རྒྱས་པའི། །བདག་དང་འགྲོ་བ་མ་ལུས་ཐམས་ཅད་རྣམས། །སྟོན་པ་སངས་རྒྱས་དེ་དང་འདྲ་བར་ཤོག

།རྗེ་རིན་པོ་ཆེའི་ཞལ་སྔ་ནས་སྐྱོ་བསངས་སུ་གསུངས་པའི་ཚིགས་སུ་བཅད་པ་ཐོར་བུ་ཕྱོགས་གཅིག་ཏུ་བསྒྲིགས་པ་རྫོགས་སོ།། །། ༤༢༨༽ ༄། །རན་པའི་ས་ལ་བཞག་པ་གཅེས་ཞེས་པ་ཚིག་རྐང་བཅུ་དྲུག། ང་ཡི་ཉེ་གནས་འཁོར་དང་ཡོན་བདག་རྣམས། །འཕན་ཡུལ་གྱི་ཨ་ཅེ་ཁྱེའུ་མ་སྐྱིད། །དེ་ཚོད་ཙམ་ཞིག་ཡིན་པ་འདྲ། །རྗེ་འགྲོ་བའི་མགོན་པོ་ཆོས་ཀྱི་རྗེ། །མི་བཟང་པོ་ལ་པོ་སྐྱིད་མེད། །འཁོར་དང་འབངས་དང་རིགས་ངན་བྲིན། །རན་པའི་སར་ནི་བཞག་པ་གཅེས། །རྐང་རྒྱན་མགོ་ལ་བཏགས་པ་བཞིན། །ཐུབ་པའི་བསྟན་པ་རིན་ཆེན་ལ། །ཐོས་དང་བསམ་དང་སྒོམ་པ་ལ། །རིགས་རུས་ལང་ཚོ་གོ་ཆས་བརྒྱན། །འཁོར་ལོས་བསྒྱུར་བའི་རྒྱལ་པོའི་བུ། །དེ་ལ་ཁྱོད་ཀྱི་རྒྱལ་སྲིད་གཏོད། །མགོན་པོས་ཕ་འབབས་བྱིན་པའི་རྫས། །ངན་ལོག་གསོ་བའི་བག་ཆགས་ཅན། །དེ་ལ་རེ་བ་མ་ཆེ་སྤོངས།། །། ༤༢༩༽ ༄། །བྱ་བ་གཏང་བར་བསྐུལ་བ་བླང་བར་མི་བྱ་ཁྱད་དུ་མི་བསད་ཞེས་པ།། ལར་སྐྱེས་བུ་དམ་པ་རྣམས་ཀྱི་བྱ་བ་བཏང༌། སྤྲོས་པ་བཅད། རི་ཁྲོད་ཀྱི་དགོན་པར་སྒྲུབ་པ་ཚུལ་བཞིན་དུ་བྱས་པའི་དུས་སུ། ཀྱེ་ཨེ་མ་ཧོ། ངོ་མཚར་ཆེ། རྨད་དུ་བྱུང༌། ལྷ་དང་བཅས་པའི་འཇིག་རྟེན་འདིར། ཐུབ་པའི་བཀའ་བཞིན་དུ་བྱེད་པ་སྦྱངས་པའི་ཡོན་ཏན་ལ་གནས་པ། རི་ཁྲོད་ཀྱི་དགོན་པ་བསྟེན་པ། འདི་ལྟ་བུ་ཞེ་ནས་ཐམས་ཅད་དགའ་བ་དང༌། དད་པ་དང༌། གུས་པར་གྱུར་པས་ཅི་ཡོད་ཚད་ཐམས་ཅད་འབུལ། དགོས་དགོན་པ་འབུལ། དེ་ལ་ལྟོགས་སྡུག་འཕོངས་པ་མ་ཁྱགས་པས་དགོན་པ་བླངས། དགོན་པ་གནས་དང་འབྲེལ། གནས་གཞི་ཁ་སྨྲས་དང་བྲལ། ཁ་སྨྲས་རྩོད་པ་བྱེད་པའི་ཁྲལ་དམག་ལས་དང་གོས་རང་ལ་འབབ། འཇིགས་སུ་རུང་བའི་གཡང་སར་མ་ཚོར་བར་རང་དབང་མེད་པར་འགྲོ་བ་ཡིན་པས། བླང་བར་ནི་མི་བྱ། གུས་པར་ནི་མི་བྱ། ཁྱད་དུ་མི་བསད། བསྟོད་པ་བྱས་ལ་བཞག ཅེས་གསུངས་སོ།། །། ༤༣༠༽ ༄། །དགེ་སློང་ཚུལ་ཁྲིམས་གྲགས་ལ་སྤྲིངས་པ་དུམ་བུ་གཉིས།། ཨོཾ་སྭསྟི། ན་མོ་ར*་གུ་རུ།

བུ་རྣལ་འབྱོར་གྱི་དབང་ཕྱུག་ཆེན་པོ་ཡིས། །འཇིག་རྟེན་གྱི་བྱ་བ་རྒྱབ་ཏུ་བསྐྱུར། །བླ་མ་དམ་པའི་ཞབས་ལ་བཏུགས། བླ་མའི་གདམས་ངག་ཉམས་སུ་བླངས། །ཟབ་མོ་དམ་ཆོས་ཉམས་ལེན་གྱི། །སྡིག་དང་སྒྲིབ་པའི་བུད་ཤིང་ཚོགས། །སྟོང་ཉིད་སྙིང་རྗེའི་སྙིང་པོ་ཅན། །དུས་གསུམ་རྒྱལ་བའི་ཡེ་ཤེས་ཀྱིས། །བཅོམ་དང་ཤིན་ཏུ་བཅོམ་པར་བྱས། །དགའ་བོ་སྐྱིད་དོ་རྒྱལ་བའི་སྲས། །བསྒྲུབས་པའི་འབྲས་བུ་བྱུང་བ་ཡིན། །ནད་དང་གནོད་པ་སྡུག་བསྔལ་ཚོགས། །བརྗོད་ཀྱིས་ལང་བར་ག་ལ་འགྱུར། །ཇི་ལྟར་བསྟན་པའི་གདམས་ངག་གི །གནད་ཀྱིས་ཉམས་སུ་བླང་བར་བྱ། །དེ་ལས་གཞན་པ་ཡོད་མི་སྲིད།། ༈ །།ཨོཾ་སྭསྟི། བླ་མ་རིན་པོ་ཆེས། ངའི་བུའི་དམ་པ། སློབ་མའི་ཡང་རབ། མོས་གུས་ཀྱི་རྒྱལ་མཚན་ཐོགས་པ། མཉེས་པ་རྣམ་པ་གསུམ་གྱིས་བླ་མ་དམ་པ་མཉེས་པར་མཛད་པ། དགེ་སློང་ཚུལ་ཁྲིམས་གྲགས་ལ་སྤྲིངས་པ། ཁྱེད་སྔོན་བསོད་ནམས་ཀྱི་ཚོགས་རྒྱ་ཆེན་པོ་བསགས་པས། སྐྱེ་བ་མིའི་ལུས་རིན་པོ་ཆེ་ཐོབ་ནས། མཚན་ཉིད་དང་ལྡན་པའི་བླ་མ་དམ་པ་ལ་ཞབས་འབྲིང་དང༌། ཞབས་ཏོག་མཉེས་པ་ཐམས་ཅད་ཀྱིས་མཉེས་པར་མཛད་པ་དང༌། ང་འབུ་ཡང༌། བུའི་དམ་པར་མཛད་ནས། ཞབས་འབྲིང་དང་ཞབས་ཏོག་རྒྱ་ཆེན་པོ་ཡང་དུ་མཛད་ཅིང་བསྙེན་བཀུར་བ་ཤིན་ཏུ་ཕྱག་ཡང་བཟང༌། ཐུགས་ལ་བཏགས། སླད་ཀྱིས་དོན་ཞུ་བ། གོང་དུ་ཡང་ཡང་གདམས་ངག་ཅིག སྐུར་གསུང་བ་ཡིན་པ་ལ། བསྐུར་བའི་ཡི་གེ་བས་ཀྱང༌། ཁྱེད་རང་གི་ཐུགས་དམ་བསྒོམ་པ་དང༌། བླ་མ་རིན་པོ་ཆེ་ལ་མོས་གུས་བྱས་པས་དགེ་སྦྱོར་ཐུགས་རྒྱུད་ལ་སྐྱེ་སྙམ་པས་ཡི་གེ་མ་བསྐུར་བ་ལགས། ངའི་ངོས་ནས་ཀྱང་བསྐུར་བའི་ཡི་གེ་ཡང་དད་པ་དང་གུས་པའི་གྲོགས་སུ་ཙམ་མ་གཏོགས་པ། ཁྱེད་རང་གི་སྔ་མའི་ཐུགས་དམ་བླ་མས་ལེགས་པར་བསྟན་པ། རིན་པོ་ཆེའི་གསུང༌། བྱང་ཆུབ་སེམས་དང་ཡི་དམ་ལྷ། །མགོན་པོ་རིན་ཆེན་བསྒོམ་པ་དང༌། །རང་བྱུང་ལྷན་སྐྱེས་ཕྱག་རྒྱ་ཆེ། །རྒྱུན་ཆད་མེད་པའི་སེམས་ཉིད་དེ། །རྒྱུན་ཆད་མེད་པར་གོམས་པ་དང༌། །དགེ་བ་བྱང་ཆུབ་མཆོག་ཏུ་བསྔོ། །ཆོས་ལྔ་འདི་དག་མ་གཏོགས་པ། །དུས་གསུམ་སངས་རྒྱས་ཐམས་ཅད་ཀྱིས། །མ་རྙེད་རྙེད་པར་མི་འགྱུར་ཞིང༌། །ཐུབ་པའི་གསུང་རབ་ཐམས་ཅད་ཀྱང༌། །འདི་ལས་གཞན་པ་མེད་པའི་ཕྱིར། །རྒྱུན་ཆད་མེད་པར་གོམས་པར་བྱ། །བུ་གཅིག་ཁྱེད་ལ་གདམས་པའི་དོན། །ཚེ་འདི་མི་རྟག་གློ་བུར་བ། །མྱུར་དུ་འཇིག་ཅིང་འཆི་བ་དང༌། །འདུས་བྱས་དངོས་པོ་གང་ལ་ཡང༌། །བློ་གཏད་མེད་པར་དགོངས་ནས་ཀྱང༌། །ཆོས་ལྔ་འདི་ལ་ནན་ཏན་བྱ། །དགེ་སློང་ཚུལ་ཁྲིམས་གྲགས་ལ་གདམས་པ། །རྫོགས་སོ།།

།།

 ༤༣༡༽ ༄། །ཆོས་སྐུ་ཕྱག་ཆེན་རང་ཉིད་ལགས་ཞེས་ཁང་གསར་མཁན་ཆེན་ལ་སྤྲིངས་པ།། ོམ་པའི་སྤྲོས་པ་ཐམས་ཅད་ནི་བཅད། བདག་ཉིད་ཆེན་པོ་དེ་རྣམས་མཉེས་པ་རྣམ་པ་གསུམ་རབ་ཀྱི་མཐར་ཕྱིན་པས་ནི་མཉེས་པར་མཛད། ཁྱད་པར་དུ་ང་འབུ་ལ་ཡང་མཉེས་པ་རྣམ་པ་གསུམ་མཐའ་དག་ཐམས་ཅད་ཀྱིས། མཉེས་པའི་རབ་གོང་ན་མེད་པ་ཐམས་ཅད་ཀྱིས་མཉེས་པར་མཛད་ཅིང༌། རང་བྱུང་ལྷན་ཅིག་སྐྱེས་པའི་ཡེ་ཤེས་དོན་དམ་པའི་བདེན་པ། སྤྲོས་པ་ཐམས་ཅད་ཀྱི་མཐའ་དང་བྲལ་བ་ཐུགས་སུ་ཆུད་པས། ཚེ་གཅིག་གིས་རྫོགས་པའི་བྱང་ཆུབ་ཏུ་སངས་རྒྱས་པར་བླ་མ་གོང་མ་རྣམས་ཀྱིས་བཞེད་པ། སངས་རྒྱས་བཅོམ་ལྡན་འདས་ཀྱིས་གསུངས་པ་ལགས་ཏེ། དེ་ལྟར་ཡང་བཅོམ་ལྡན་འདས་ཀྱིས། །སྐྱེ་འདིར་སངས་རྒྱས་མཆོག་ཉིད་དུ། །སེམས་བསྒོམ་པས་ནི་སངས་རྒྱ་འོ། །རིན་ཆེན་སེམས་ལས་ཕྱིར་གྱུར་བའི། །སངས་རྒྱས་མེད་ཅིང་སེམས་ཅན་མེད། །ཅེས་གསུངས་པ་དང༌། སློབ་དཔོན་བྲམ་ཟེ་ཆེན་པོའི་ཞལ་སྔ་ནས། ས་དང་ལམ་དང་སངས་རྒྱས་ཐམས་ཅད་རོ་གཅིག་པ། གཉུག་མའི་ཡིད་ནི་ཡིད་ལ་དྲིས། ཞེས་པ་ལ་སོགས་པ་དཔག་ཏུ་མེད་པ་གསུངས་པས། དོན་དམ་པའི་བདེན་པ། སེམས་ཉིད་ཀྱི་གཤིས་མཐར་ཐུག་ཕྱག་རྒྱ་ཆེན་པོ་དེ་ཉིད་ཐུགས་སུ་ཆུད་པ་ལས། གཞན་བྱ་རྒྱུ་ཅི་ཡང་མ་མཆིས། འོན་ཀྱང་ཆོས་ཀྱི་སྐུ་ཕྱག་རྒྱ་ཆེན་པོ་རང་ཉིད་ལགས་མོད་ཀྱང༌། ཆོས་ཀྱི་སྐུ་ཡི་ཕྲིན་ལས་ཀྱིས། །རང་གཞན་སྨིན་པར་མཛད་པའི་ཚུལ། །སྦྱིན་དང་ཚུལ་ཁྲིམས་བཟོད་པ་དང༌། །བརྩོན་འགྲུས་བསམ་གཏན་ཤེས་རབ་ཀྱིས། །འགྲོ་བ་སྨིན་པར་མཛད་པར་ཞུ། །རང་གཞན་གཉིས་སུ་མེད་པའི་ཕྱིར། །གཞན་དོན་མཛད་པ་ཐམས་ཅད་ཀུན། །རང་དོན་ཡིན་པར་ཐུབ་པས་གསུངས། །དཔེར་ན་སྟོན་པ་བཅོམ་ལྡན་གྱིས། །འགྲོ་བ་སྨིན་པར་མཛད་པ་ལ། །རང་ཉིད་བྱང་ཆུབ་སངས་རྒྱས་ནས། །འགྲོ་ཀུན་བདེ་ལ་འགོད་པ་དེ། །ཨེ་མ་ངོ་མཚར་མི་ཆེ་འམ། །བུ་གཅིག་དགེ་བའི་བཤེས་གཉེན་གྱིས། །འགྲོ་བ་སྨིན་པར་མཛད་པའི་ཚུལ། །སྔར་བཞིན་ཐུགས་ལ་གདགས་པར་ཞུ།།

།། ༤༣༢༽ ༄། །གཉིས་མེད་ཏིང་འཛིན་ལ་རྒྱུན་ཆད་མེད་པར་སྐྱོང་བ་ཚིག་རྐང་ཉི་ཤུ་པ།། འཇིག་རྟེན་གསུམ་གྱི་མགོན་པོ་རིན་ཆེན་གྱིས། །ཞབས་ཀྱི་པVོར་གཙུག་གིས་འདུད། །མགོན་པོ་དེ་ཡི་ཐུགས་ཀྱི་སྲས། །སྐྱེས་བུ་ཆེན་པོ་ཁྱེད་ལ་ཞུ། །སྐྱེ་རྒ་ན་འཆི་ཆུ་བོ་བཞི། །སྡུག་བསྔལ་གཏིང་མཐའ་མེད་པ་དེ། །རང་ལས་སྐྱེས་པའི་རྣམ་རྟོག་ཡིན། །ཐར་པ་མྱ་ངན་འདས་པ་དེ། །ལྷུན་གྱིས་གྲུབ་པའི་མི་རྟོག་པ། །རང་ལ་ཡོད་པ་འདི་ཉིད་ཡིན། །རྣམ་རྟོག་འཁྲུལ་པའི་རྒྱ་མཚོ་དེ། །ལྷུན་གྱིས་གྲུབ་པའི་མི་རྟོག་དང༌། །གཉིས་སུ་མེད་པར་རྟོགས་པ་དེ། །བླ་མ་དམ་པའི་བྱིན་རླབས་ཡིན། །གཉིས་སུ་མེད་པའི་ཏིང་འཛིན་ལ། །རྒྱུན་ཆད་མེད་པར་བསྐྱང་བར་ཞུ། །བྱང་ཆུབ་སེམས་དང་ཡི་དམ་ལྷ། །བླ་མ་དམ་པའི་མོས་གུས་དང༌། །ཇི་བཞིན་ཚུལ་ཁྲིམས་རིན་ཆེན་དང༌། །རང་གཞན་འཁོར་འདས་ཐམས་ཅད་ཀྱིས། །དུས་གསུམ་བསགས་དང་ཡོད་པ་ཡི། །དགེ་བ་བྱང་ཆུབ་མཆོག་ཏུ་བསྔོ།། །། ༤༣༣༽ ༄། །བྱམས་སྙིང་རྗེའི་སྒོམ་ཁྲིད་དང་མདོ་སྔགས་ཉམས་ལེན་གྱི་སྐོར།། འཇིག་རྟེན་གསུམ་མགོན་ཆོས་ཀྱི་རྗེ། བླ་མ་དམ་པའི་ཞབས་བཏུད་ནས། ཆོས་ཀྱི་རྒྱལ་པོ་རིན་ཆེན་གྱི། གསུང་སྒྲོས་ཅུང་ཟད་ཡི་གེར་འབྲི། བླ་མ་རིན་པོ་ཆེའི་ཞལ་སྔ་ནས། བྱམས་པ་ནི་རྣམ་པ་གསུམ་སྟེ། སེམས་ཅན་ལ་དམིགས་པ་དང་ཆོས་ལ་དམིགས་པ་དང༌། དམིགས་པ་མེད་པའི་བྱམས་པ་དང་གསུམ་དུ་གསུངས། དེ་ནས་དང་པོ་སེམས་ཅན་ལ་དམིགས་པའི་བྱམས་པ་ནི། ཕའམ་མའམ་རང་ལ་ཕན་བཏགས་པ་དེ་ལས་སྐྱེ་ཡི། གཞན་ལ་མི་སྐྱེ་བས་དང་པོ་ཁོ་ནར། རང་ལ་དྲིན་ཆེ་བ་གཅིག་གི་དྲིན་དྲན་པར་བྱས་པ་ལ་བརྟེན་ནས་དེ་ལ་གདུང་བའི་བསམ་པ་སྐྱེས་པ་དེ་ལ་བྱམས་པ་ཞེས་ངོས་འཛིན་པ་ཡིན་པས། དེ་ངོས་བཟུང་ནས་ཡང་ནས་ཡང་དུ་གདུང་བའི་བསམ་པ་ཅི་སྐྱེ་བྱ། དེ་ལ་ནན་ཏན་ཤིན་ཏུ་ཆེ་བར་ཞག་བདུན་ཙམ་དུ་བསྒོམས་པས་གདུང་སེམས་དེ་ཚད་དུ་འཁྱོལ་ནས་འོང༌།

དེ་ནས་རང་གི་རྩ་བའི་ཨ་མའི་དྲིན་དྲན་པར་བྱས་ནས། ཨ་མ་ལ་དེ་ཁོ་ན་བཞིན་དུ་ཞག་བཅོ་ལྔ་བསྒོམ། དེ་ལ་གདུང་བའི་ཤུགས་ཆེན་པོ་སྐྱེས་པ་དང༌། སྙིང་རྗེ་འཕར་མདོག་ཡོད་པས་འགྲོ་བ་གཅིག་གམ་གཉིས་ནས་མང་པོ་བར་དུ་ཆེད་དུ་གཞུག་ལ་བསྒོམ། དེ་ཡང་འཛམ་བུ་གླིང་པ་ཙམ་ལ་ཞག་བཅོ་ལྔ་བསྒོམ། དེ་ནས་སྟོང་གསུམ་ཙམ་དང༌། དེ་ནས་རིམ་གྱིས་ཕྱོགས་བཅུ་ཁོར་ཡུག་ཏུ་སེམས་ཅན་ཐམས་ཅད་ལ་བསྒོམ། དེ་ནས་སེམས་ཅན་མ་ལུས་པ་ལ་དེ་ལྟར་བསྒོམ་པས་མཐར་ཐུག་ཅིང༌། བྱམས་པ་ཚད་མེད་པར་གྱུར་པའི་དུས་སུ་ཡང་རྩ་བའི་མ་ནས། འགྲོ་བ་རིགས་དྲུག་གི་སྡུག་བསྔལ་དྲན་པའི་སྒོ་ནས་སྙིང་རྗེ་བསྒོམ་སྟེ། དེ་ཚེགས་མི་ཆེ་བར་སྐྱེ་བར་འོང༌། དེ་ནམ་སྐྱེས་པ་དང༌། བདག་གི་མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ་རྫོགས་པའི་སངས་རྒྱས་ཐོབ་པར་བྱ་སྙམ་དུ་སེམས་བསྐྱེད། དེ་ལ་བྱམས་པ་སྙིང་རྗེ་བྱང་ཆུབ་ཀྱི་སེམས་ཞེས་ཟེར། བྱང་ཆུབ་ཀྱི་སེམས་དེས་ཀུན་ནས་བླངས་ནས། ཕ་དུ་བགྱིས་པ་ལགས་པས་ནན་ཏན་ཆེན་པོར་ཉམས་སུ་བླང་བར་ཞུ། དགེ་བའི་རྩ་བ་འདིས་མཚོན་ནས། བདག་དང་འཁོར་འདས་ཐམས་ཅད་ཀྱིས་དུས་གསུམ་དུ་བསགས་པ་དང་ཡོད་པའི་དགེ་བའི་རྩ་བ་འདིས། བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག། །། ༤༣༤༽ ༄། །ས་ཐོབ་པའི་ཡོན་ཏན་བརྒྱ་ཕྲག་བཅུ་གཉིས་ཀྱི་ལུང་ཁུངས་དང་བཅས་པ།། ངོ་མཚར་རྨད་དུ་བྱུང་ངོ་ངོ་མཚར་ཅི་ཡང་མཐོང༌། །མི་ཡི་གནས་སུ་ལྷ་རྫས་དཀོན་ཡང་ངས་འདིར་མཐོང༌། །དཔལ་ཆེན་བླ་མ་དེ་ཡིས་བདག་ལ་གནང་བ་ཡི། །དངོས་པོ་འདི་ལ་ཁྱེད་ཅག་ཐམས་ཅད་ལྟད་མོ་ལྟོས། །དཔལ་ལྡན་ཕག་མོ་གྲུ་པ་དེ་ལ་ཕྱག་འཚལ་ལོ། །ཇི་ལྟར་ཉི་མའི་དཀྱིལ་འཁོར་མཁའ་ལ་རབ་གསལ་བས། །ངར་སྣབས་འཚེར་བ་ཉི་མའི་དཀྱིལ་འཁོར་ཇི་བཞིན་དུ། །བདག་ཀྱང་དེ་འདྲ་འཇིག་རྟེན་མགོན་པོ་བླ་མའི་དྲིན། །རྗེས་སུ་དྲན་པར་གྱུར་པས་འདིར་ནི་རྣམ་པར་གཡོ། །ཆོས་འདི་བྱེད་ལོ་ཙམ་ཡང་ངོ་མཚར་འདི་དྲན་ན། །སྙིང་ནས་བྱས་ན་སྙིང་ནས་ངོ་མཚར་ཅི་འདྲ་ཨང༌། །ཆོས་རྗེ་བླ་མ་མཆོག་དེས་བདག་ཅག་རྒྱལ་གྱུར་ཅིག

།འཕགས་པའི་ས་ཐོབ་པའི་ཡོན་ཏན་འབྱུང་ཚུལ་ནི། རིམ་གྱིས་པ། ཅིག་ཅར་བ། འགའ་ཞིག་ཡོད་འགའ་ཞིག་མེད་པ། རེ་རེ་འབྱུང་ལ་གཞན་མི་འབྱུང་བ། རྣལ་འབྱོར་པ་རང་གི་སྣང་བ། ཡོད་ཀྱང་གཞན་གྱིས་མི་མཐོང་བ། ཡོན་ཏན་བརྒྱ་ཕྲག་བཅུ་གཉིས་ཀྱི་ལུང་ཁུངས་དང་རྣམ་པ་དྲུག་ལས། དེ་ལ་དང་པོ་རིམ་གྱིས་པ་ནི། སངས་རྒྱས་བཅོམ་ལྡན་འདས་ཀྱིས། ཚུལ་ཁྲིམས་ལས་ཏིང་ངེ་འཛིན། ཏིང་ངེ་འཛིན་ལས་ཤེས་རབ་སྐྱེ་བར་གསུངས་ལ། དེ་ཡང་རྒྱལ་པོ་ཆེན་པོ་མ་སྐྱེས་དགྲས་ཐ་དད་པ་རབ་ཏུ་བྱུང་བ་ལས་མཐོང་བའི་ཆོས་ལ་མྱོང་བར་འགྱུར་བའི་འབྲས་བུ་ཇི་ལྟ་བུ་ཐོབ་པ་ཞུས་པ་ལས་ཚུལ་ཁྲིམས་ཀྱི་ཕུང་པོ་སྦྱངས་པ་ལས་ཏིང་ངེ་འཛིན་གྱི་ཕུང་པོ་ཞི་གནས་འབྱུང་ལ་དེ་ལ་རྫུ་འཕྲུལ་ལ་སོགས་པའི་ཡོན་ཏན་བསམ་གྱིས་མི་ཁྱབ་པ་བྱུང་ནས། ཟག་པ་ཟད་པ། ཟད་པ་ཤེས་པ་དང་མི་སྐྱེ་བ་ཤེས་པ། ཤེས་པས་ཤེས་རབ་དགྲ་བཅོམ་པ་གསུངས་པ་ལྟ་བུའོ། །ཅིག་ཅར་བ་ནི་མདོ་ནས། ས་དང་པོ་ཐོབ་ནས་རབ་ཏུ་བྱུང་སྟེ་བསྒོམས་ན་གཟོད་ཡོན་ཏན་བརྒྱ་ཕྲག་བཅུ་གཉིས་འབྱུང་བ་དང༌། ཡུམ་རྒྱས་པ་ནས། ས་ཐོབ་ནས་ས་སྦྱང་བ་སྟོན་པ། སྤང་བྱ་སྤངས་ནས་ད་གཟོད་ཡོན་ཏན་སྐྱེ་བ་འཐད་པ་དང༌། གྲངས་མེད་གསུམ་གྱི་ཁས་ལེན་ཡོད་ན། གསུམ་གྱི་བཅུ་ཆ་རེ་རེ་སྦྱངས་པས་བརྒྱ་ཕྲག་བཅུ་གཉིས་པོ་ཐོབ་པར་རིགས་པའོ། །འགའ་ཞིག་ཡོད་ལ་འགའ་ཞིག་མེད་པ་ནི། སངས་རྒྱས་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཤེས་བྱའི་སྒྲིབ་པ་སྤངས་པས་ཐམས་ཅད་མཁྱེན་པ་ཡོན་ཏན་མ་ལུས་པ་ཐོབ་པ་ཡིན་ལ། ས་བཅུ་མན་ཆད་གཙོར་ཚོགས་མི་འདྲ་བ་གཙོ་བོར་སྦྱངས་པ་རེ་རེ་ལས། རེ་རེའི་ཡོན་ཏན་འབྱུང་ལ། གཞན་མི་འབྱུང་བ་ནི། མོའུ་འགལ་གྱི་བུ་ཆེན་པོ་དང༌། ནོར་བཟང་གི་བླ་མ་བརྒྱ་རྩ་བཅུ་ལྟ་བུའོ། །རྣལ་འབྱོར་པ་རང་གི་སྣང་བ་ནི། མངོན་པར་རྟོགས་པ་སྐྱེས་ནས། ཉོན་མོངས་པ་གསུམ་བསལ་གཞག་མེད་པ། ཆོས་ཀྱི་སྐུ་འབའ་ཞིག་ཏུ་མཐོང་ཞིང༌། སྐུ་གསུམ་དུ་བུམ་པ་ལ་ངོ་སྤྲད་པ་ལྟ་བུའོ། །ཡོད་ཀྱང་གཞན་གྱིས་མི་མཐོང་བ་ནི།

ཨཱ4་ན་གརྫུ་ན་ས་ཐོབ་པའི་ཡོན་ཏན་དང༌། བཅོམ་ལྡན་འདས་མ་ཕམ་པ་སློབ་དཔོན་འཕགས་པས་བསྟན་པ་དང༌། འདུས་པ་ཆེན་པོར་བདུད་ཀྱི་བུ་མོ་ལྔ་བརྒྱས་སེམས་བསྐྱེད་པ་དང་བཟོད་པ་ཆེན་པོ་ཐོབ་པ་ལས་སངས་རྒྱས་ཀྱི་བྱིན་གྱིས་བརླབས་ཀྱི་མེ་ཏོག་གི་གདུགས་རྒྱལ་བ་རྣམས་ཀྱི་དབུ་ལ་སྣང་བ་མཐོང་བ་ལྟ་བུའོ།། །། ༤༣༥༽ ༄། །འབད་རྩོལ་དྲག་པོ་མ་ཡིན་པར་ལྷུན་གྲུབ་ཆེན་པོའི་ངང་དུ་སྡོད་པ།། ཨོཾ་སྭསྟི། བླ་མ་དམ་པ་རྣམས་ལ་ཕྱག་འཚལ་ལོ། །རྣལ་འབྱོར་པ་ཚེ་འདིར་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འདོད་པས། འཇིག་རྟེན་གྱི་བསམ་པ། ལོག་པའི་རྟོག་པ། ངའམ་བདག་ཅེས་ང་བདག་ཏུ་འཛིན་པའི་ཤེས་པ། དེའི་རྗེས་སུ་འབྲངས་པའི་འཇིག་རྟེན་གྱི་ཆོས་བརྒྱད། ཚེ་འདིའི་རྣམ་པར་རྟོག་པ་མཐའ་དག་སྤངས་ནས། བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་འཕངས་པའི་བསམ་པས། བསྐྱེད་རྫོགས་རྣམ་པ་གཉིས་ཉམས་སུ་བླང་བར་བྱ་སྟེ། ཉམས་སུ་ལེན་ལུགས་དེ་ཡང་བསྐྱེད་རྫོགས་གཉིས་རང་གི་འདུག་ལུགས་སུ་རྟོགས་པར་བྱས་ནས་བསྒོམ་པར་བྱ་སྟེ། མེད་པ་བཙལ་བཙལ་པོ། བསྒོམས་པས་འོང་འོང་པོ། བསྒྲུབས་པས་འགྲུབ་འགྲུབ་པོ་ཅིག་རེ་ནས་འབད་པ་དང་རྩོལ་བ་དྲག་པོས། རྩ་རླུང་ཐིག་ལེས་འབད་པ་ཅི་ཙམ་ཞིག་བྱས་ཀྱང་རྩ་ཨ་བ་ZàZà་ཏིར་ཆུད་ན་རྒྱུ་མ་ལ་གཡོས་པ་འདྲ་ཁ་གཡོས་རྐྱང་པ་ལས་ཅང་སྲིད་དམ་སྟེ། བྱས་པ་ཐམས་ཅད་དོན་མེད་སྡུག་བསྔལ་རྒྱུ། །ཇི་ལྟར་བསྒོམས་ཀྱང་རྒྱལ་བའི་གསུང་དང་འགལ། །བྱར་མེད་ལྷུན་གྱིས་གྲུབ་པ་དོན་དམ་ཆོས་སྐུ་ཡིན། །དེ་དང་མ་བྲལ་རྣལ་འབྱོར་དབང་ཕྱུག་གི །མི་བྱ་མི་བྱ་རྩོལ་བའི་ལས་མི་བྱ། །བྱས་ན་ཅི་ཙམ་བྱས་པ་འདུས་བྱས་ཡིན། །ལྷུན་གྲུབ་ཆེན་པོའི་ངང་ལ་སྡོད་ཅིག་གུ། །བསྔོ་བ་ལ་འབད།། །། ༤༣༦༽ ༄། །བསྟན་པའི་གནས་ཚད་གསུངས་ཀྱང་ངེས་དོན་དུ་མྱ་ངན་མི་འདའ་ཆོས་ཀྱང་མི་ནུབ་ཞེས་པ།། ཐུབ་པ་ཆེན་པོ་ཆོས་ཀྱི་རྗེ། །བསྐལ་པ་བཟང་པོར་གསུངས་པ་ནི། །ལྔ་སྟོང་ལྔ་བརྒྱ་ཕྲག་བཅུར་གསུངས། །སློབ་དཔོན་འབུམ་ཊིག་མཁན་པོ་ཡིས། །ལྔ་བརྒྱ་ཐ་མ་དུས་ཀྱི་ཚེ། །བསྟན་པ་གནས་པར་མ་གྱུར་ཀྱང༌། །ཤེས་རབ་ཕ་རོལ་ཕྱིན་པ་ཡི། །འདུལ་བའི་སྙིང་པོ་གསར་པ་ཐོབ། །ཉམས་ལེན་བྱེད་པ་མང་བར་གསུངས། །ཟླ་བའི་སྙིང་པོར་ཉིས་སྟོང་གསུངས། །འདུལ་བ་ཕྲན་ཚེགས་ཉིད་དུ་སྟོང༌། །སྤྲིན་ཆེན་ནས་ནི་ལྔ་བརྒྱ་གསུང༌། །ཆོས་ཉིད་རང་གི་ངོ་བོ་ལས། །མ་གཡོས་ཐ་དད་སྣང་བའི་མདོར། །བདུན་སྟོང་བརྒྱད་བརྒྱར་གནས་པར་གསུངས། །ཐུབ་པ་ཆེན་པོ་ཉིད་ཀྱི་སྲས། །སང་ག་པར་པ་ཏ་ཞེས་པས། །བསྟན་པ་ནུབ་པར་འགྱུར་བའི་ཚུལ། །ཟླ་བའི་སྙིང་པོའི་རྗེས་འབྲངས་ནས། །རྒྱལ་པོ་ཆེན་པོ་དཔུང་དམར་ཅན། །དགྲ་བཅོམ་པ་དང་མང་དུ་ཐོས། །རྣམ་པ་གཉིས་ལ་བརྟེན་ནས་ཀྱང༌། །ཐུབ་པའི་བསྟན་པ་ནུབ་པར་གསུང༌། །དགྲ་བཅོམ་ཆེན་པོ་དགེ་བའི་བཤེས། །བདག་ཉིད་ཆེན་པོ་དེ་ཉིད་ཀྱིས། །སྟོན་པ་མྱ་ངན་འདས་ནས་ཀྱང༌། །སྟོན་པ་བདག་ཉིད་ཆེན་པོ་ཡིས། །གནས་བརྟན་ཆེན་པོ་བཅུ་དྲུག་ཉིད། །སུམ་ཅུ་རྩ་གསུམ་མན་ཆད་དང༌། །གླིང་བཞི་འཇིག་རྟེན་ཁམས་ཉིད་དང༌། །ཁྱད་པར་འཛམ་བུ་གླིང་ཉིད་དུ། །སྐྱེས་ཆེན་དེ་དག་བཞུགས་ནས་ཀྱང༌། །མར་ལ་འགྲིབ་པ་ཟད་པ་དང༌། །ཡར་ལ་འཕེལ་བར་གྱུར་པ་ཡི། །ལོ་གྲངས་དྲུག་བརྒྱའི་བར་དུ་ཡང༌། །བསྟན་པ་རིན་ཆེན་གནས་འགྱུར་ཞིང༌། །དེ་ནས་ཐུབ་པའི་གསུང་རབ་རྣམས། །ཐམས་ཅད་བསྡུས་པར་གྱུར་པ་ཀུན། །མཆོད་རྟེན་ཆེན་པོ་བྱས་གྱུར་ནས། །ཐམས་ཅད་མྱ་ངན་འདའ་ཞེས་གསུངས། །དེ་རྗེས་འཕགས་པ་རང་རྒྱལ་རྣམས། །ལོ་ནི་ཉིས་ཁྲི་བར་དག་ཏུ། །འབྱུང་བར་འགྱུར་བས་འགྲོ་བ་ཡི། །ཚོགས་གཉིས་རྫོགས་པར་འགྱུར་བ་དང༌། །དེ་ནས་རྗེ་བཙུན་བྱམས་པ་བྱོན། །བྱམས་མགོན་བྱོན་པའི་བསྟན་པ་ལ། །སངས་རྒྱས་ཆོས་དང་དགེ་འདུན་ལ། །གང་གིས་བྱ་བ་བྱས་པ་རྣམས། །འདུས་པ་གསུམ་དུ་འགྱུར་ཞེས་གསུངས། །ཐུབ་པ་ཆེན་པོ་རྒྱལ་བའི་བཀའ། །ངེས་པའི་དོན་སྟོན་གསུང་རབ་ཏུ། །སངས་རྒྱས་མྱ་ངན་མི་འདའ་ཞིང༌། །དམ་པའི་ཆོས་ཀྱང་མི་ནུབ་སྟེ། །དགེ་འདུན་རྒྱུན་ཆད་མེད་པར་གསུངས། །དེ་ཡང་མྱ་ངན་འདས་པ་ནས། །འདི་ལྟར་སྦྲང་བུ་མཆུ་སྙུང་མཆུས། །རྒྱ་མཚོའི་གཏིང་དུ་ཐུག་ཅེས་དང༌། །རླུང་དམར་ཞགས་པས་བཅིང་དུ་རུང༌། །ཁ་ཡིས་དབུགས་ཀྱིས་རི་རབ་སྒྱེལ། །ཟེར་བར་གྱུར་པ་དེ་སླ་ཡི། །སྟོན་པ་མྱ་ངན་མི་འདའ་ཞིང༌། །རྟག་པར་གྱུར་པའི་དམ་པའི་ཆོས། །ནུབ་པར་གྱུར་བ་ག་ལ་སྲིད། །དམ་པའི་ཆོས་ཀྱང་མི་ནུབ་ན། །འཕགས་པའི་དགེ་འདུན་རྒྱུན་ཆད་ཅིང༌། །ཐུབ་པ་ཆེན་པོ་རྒྱལ་བ་ཡིས། །ཇི་ལྟར་གསུངས་པའི་དགོངས་པའི་གཞི། །དགོངས་པ་དགོངས་གཞི་དགོངས་པའི་གསུང༌། །ཇི་ལྟར་གསུངས་པའི་དམ་ཆོས་ཀྱི། །དོན་དང་མི་འགལ་མ་ཤེས་ན། །གླེན་པ་མགོ་བོ་འཁོར་ནས་མཆི། །བན་རྒན་འཆོལ་པ་ཁ་སླ་བ། །དེ་ལ་དད་པའི་ཉེ་གནས་ཀྱིས། །ཡི་གེར་བྲིས་པར་གྱུར་པ་ལ། །འཐད་དང་འགལ་བ་བྱུང་བ་ཡང༌། །སྒྲོ་སྐུར་བྲལ་བའི་བློ་གྲོས་ཀྱིས། །བཏང་སྙོམས་ཆེན་པོར་བཞག་ལ་བཏང༌། །དམ་པའི་ཆོས་ལ་རྒྱུས་ཆུང་ཞིང༌། །དད་པས་གང་ཟག་རྗེས་འབྲང་བ། །ཀྱེ་མ་ང་ཡི་དམ་ཆོས་ཞེས། །འཛིན་པར་བྱེད་པའི་བན་རྒན་བཞིན། །ཁྱེད་ཀྱི་བླ་མ་དམ་པ་དེ། །ཐུབ་པའི་གསུང་ལས་གཞན་པ་ཡི། །དམ་པའི་ཆོས་གཅིག་ཡོད་ན་ཀོ

།དེ་ལ་སུ་ཞིག་དད་ཅིང་གུས། །སྟོན་པའི་གསུང་ལས་མི་གཞན་པའི། །ཟབ་པ་བླ་མེད་དམ་པའི་ཆོས། །དཀོན་མཆོག་གསུམ་པོ་རྟག་གྱུར་ན། །དེ་ལ་ངོ་མཚར་ཆེ་རྒྱུ་ཅི། །ཇི་ལྟར་བྱིས་པའི་རྨི་ལམ་ལ། །ཕ་མ་དགའ་བ་སྐྱེ་ན་ཡང༌། །རྨིས་པའི་འཁྲུལ་པ་རྫུན་དུ་བས།། །། ༤༣༧༽ ༄། །ཇོ་སྲས་ལ་སྙིང་ཁོང་ནས་བྱུང་བའི་གདམས་པ་བསྟན་པ།། རྗེ་བླ་མ་རྣམས་ལ་ཕྱག་འཚལ་སྐྱབས་སུ་མཆི། །ཕ་བདག་ལས་སྐྱེས་པའི་ཇོ་སྲས་ལ། །སྙིང་ཁོང་ནས་བྱུང་བའི་གདམས་ངག་བསྟན། །སྡིག་ཉོན་མོངས་རྣམ་རྟོག་ཉེས་ཚོགས་ཀུན། །ཆོས་སེམས་ཉིད་སྟོང་པར་རྟོགས་པ་དེས། །སྐྱོན་འཁོར་བའི་ཉེས་ཚོགས་བཅོམ་པར་ངེས། །ཨ་ཛི། རྒྱལ་པོ་ཆེན་པོ་མ་སྐྱེས་དགྲས། །མཚམས་མེད་ལྔ་སོགས་ཉེས་ཚོགས་ཀུན། །སྟོང་པར་རྟོགས་པའི་སྐད་ཅིག་ལ། །སྐྱོན་རྣམས་དག་ཅིང་ཡོན་ཏན་རྫོགས། །སྒྱུ་ལུས་ཕུང་པོ་འདི་ཉིད་ལ། །མི་གཙང་རྫས་གྱུར་སུམ་ཅུ་གཉིས། །རྟག་ཏུ་ཡོད་པ་མ་ཤེས་སམ། །གང་ནི་བཟང་ལ་གང་ནི་ངན། །ཁྱད་པར་ཁྱེད་ཀྱི་གཅིག་ཤོས་ཏེ། །སྤང་བྱ་གཉེན་པོ་གཉིས་མེད་པར། །ཁྱེད་ཀྱི་ཉམས་སུ་བླང་བར་ཞུ། །ཨ་ཏི་ས་མ་པ་ཊའོ།། །། ༤༣༨༽ ༄། །ཕག་གྲུའི་གདན་སར་བཞུགས་པ་རྣལ་འབྱོར་གྱི་དབང་ཕྱུག་ཆེན་པོར་གདམས་པ།། ཨོཾ་སྭསྟི། མགོན་པོ་ཕག་མོ་གྲུ་པའི་གདན་ས་ན་བཞུགས་པ་ཡོངས་ཀྱི་དགེ་བའི་བཤེས་གཉེན། རྣལ་འབྱོར་གཉེན་པོ་མང་དུ་ཐོས་པ་གདམས་ངག་གཞན་ལ་རག་མ་ལུས་ཕན་ཡོན་ཆེ་བ། དཔལ་ལྡན་འབྲི་གུང་པའི་ཞལ་གྱི་བདུད་རྩི་ལས་རྙེད་པ་མཐའ་དག་ཐུགས་སུ་ཆུད་པར་བྱ་བ་དང༌། རྨི་ལམ་ངན་དང་མཚན་མ་ངན། །ཉེས་ཚོགས་ལྟས་ངན་སྣ་ཚོགས་པ། །བཟློག་པར་བྱེད་པའི་གདམས་ངག་ནི། །སྐྱོན་ཡོན་ཏན་དུ་འགྱུར་བ། བར་ཆད་དངོས་གྲུབ་ཏུ་འགྱུར་བ། བདུད་ཆོས་སྐྱོང་དུ་འགྱུར་བ། སྐྱོན་དག་ཅིང་ཡོན་ཏན་རྫོགས་པའི་གནད། བཅུ་ཆོས་དང་སུམ་ཆོས་མ་གཏོགས་པ་ལ་བདག་པོ་མེད་པ་ནི་ཁྱེད་རང་གི་ཁུམས། དུས་གསུམ་གྱི་རྒྱལ་བ་སྲས་བཅས་པ་ལ་ཡང་མེད་དམ་སྙམ་པའི་བསམ་པ་ཡོད་པ་ལགས་པས་འབད་པ་ཆེན་པོས་ནན་ཏན་ཆེ་བར་མཛད་པར་ཞུ།

ཕྱི་རྟེན་ཅིང་འབྲེལ་བར་འབྱུང་བ་མཐའ་དག་ཐམས་ཅད་ཀྱང༌། སྣང་བ་རང་གི་སེམས་ལས་གཞན་མེད་པའི་ཕྱིར་གོང་མ་གཅིག་པུས་སྐྱོན་འདག་པ་དང༌། ཡོན་ཏན་རྫོགས་པ་དང་ཕུན་སུམ་ཚོགས་པ་ཁོང་དུ་ཆུད་པར་བྱའོ། །འགྲོ་བས་བྱང་ཆུབ་མཆོག་ཐོབ་ཤོག། །།

 ༤༣༩༽ ༄། །དམ་ཆོས་དཔལ་གྱི་ཆོས་དྲུག་འདས་མ་འོངས་ད་ལྟ་དུས་གསུམ་གྱི་ཚུལ་བསྟན་པ།། བླ་མ་རྣམས་དང་ཡི་དམ་ལྷ། །བླ་མེད་ཇོ་བོ་དཀོན་མཆོག་ལ། །ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །སྐྱབས་སུ་མཆི་འོ་བྱིན་གྱིས་རློབས། །མགོན་པོ་བཅོམ་ལྡན་རིན་པོ་ཆེས། །ཆོས་དང་དུས་དང་ཚོད་དང་ཡང༌། །བདག་ཉིད་འཁོར་དང་གང་ཟག་རིགས། །ཤེས་པས་ཉམས་པར་མི་འགྱུར་ཞེས། །ལེགས་པར་གསུངས་པ་འདི་ཡི་དོན། །དམ་ཆོས་དཔལ་གྱི་ཆོས་དྲུག་ཐབས། །རབ་འབྱམས་སྟོང་ཉིད་རྒྱ་མཚོ་ཡིན། །དེ་དོན་ཉམས་མྱོང་རྟོག་པ་ཡིན། །རྒས་འཁོགས་ནུས་པ་ཟད་པའི་དུས། །དུས་དང་བདག་ཉིད་ཤེས་པ་ཡིན། །འཁོར་དང་ཚོད་དང་གང་ཟག་གསུམ། །དེང་སང་ཕན་ཆད་བསྒྲུབ་ནུས་ཤིང༌། །ཕུན་སུམ་ཚོགས་པ་མ་གླས་d གནས་སྤོས་པ་ ཏེ། །ཐར་པའི་ས་བོན་གཞག་པའི་ཕྱིར། །ཐམས་ཅད་རབ་ཏུ་བྱུང་བ་དང༌། །འབད་པ་བྱས་པར་གྱུར་པ་ལ། །དགའ་ཞིང་རྗེས་སུ་ཡི་རང་ངོ༌། །འདས་པའི་དུས་ཚོད་བསྟན་པ་ཡིན། །ད་ལྟར་དུས་ཚོད་བསྟན་པ་ལ། །དམ་ཆོས་ཉམས་སུ་ལེན་པ་ནི། །དད་ལྡན་གཡོ་སྒྱུ་ཁ་བསག་མེད། །ན་སོ་གཞོན་ཞིང་བརྩོན་འགྲུས་ཆེ། །ཉམས་སུ་ལེན་པའི་བརྟུལ་ཞུགས་ཀྱིས། །རི་བོ་འབུགས་ཤིང་རྒྱ་མཚོ་སྐེམས། །དེ་ཡང་དད་ལྡན་གཏོང་ཕོད་ཆེ། །ཤམ་ཐབས་ཁྲལ་ལ་ལྟོས་པ་མེད། །བཅོ་ལྔ་བཅུ་དྲུག་ཡན་ཆད་ནས། །བཞི་བཅུ་ལོ་གྲངས་མན་ཆད་ལ། །དམ་ཆོས་སྟོན་པའི་དུས་ཚོད་ཡིན། །ཡབ་ཀྱིས་ངོ་སྲས་ཁྲིད་པ་དང༌། །ཨ་པོས་སྲས་པོ་ཁྲིད་པ་དང༌། །རྒས་པ་ལ་སོགས་ཉེས་ཚོགས་ཀྱིས། །གྲྭ་པ་སྐྱོང་བའི་དུས་ཚོད་མིན། །འཁོར་དང་གང་ཟག་ཚོད་རིགས་པ། །གདམས་པ་བླ་མ་གོང་མའི་བཀའ། །ད་ལྟའི་དུས་སུ་བསྟན་པ་འོ། །མ་འོངས་དུས་ཚོད་བསྟན་པ་ནི། །བདག་འཛིན་ཉོན་མོངས་དུག་རྒྱས་པས། །ཨ་པོ་ཤི་བའི་རྗེས་ཤུལ་དུ། །གདན་ས་བྱ་བྱེད་ཤོམ་ར་ཡིས། །སྡེ་འཁྲུགས་ཉེས་ཚོགས་བསམ་མི་ཁྱབ། །ཐུབ་པའི་བསྟན་པ་ཟད་དུ་ཉེ། །ལྔ་བརྒྱ་དུས་ཀྱི་སྙིགས་མ་འདིར། །སྟོན་པའི་སྐུ་གདུང་རྒྱས་པ་དང༌། །མཆོད་ཅིང་བཀུར་སྟི་མི་བྱེད་པ། །གནོད་པ་སྣ་ཚོགས་བྱེད་པ་ཀུན། །བདེན་ནམ་རྫུན་པའི་ཚུལ་ལུགས་ཀྱི། །གོང་མའི་གདན་ས་རྣམས་ལ་ལྟོས། །དང་པོ་འཇིག་རྟེན་ཆོས་བརྒྱད་ཀྱི། །ལྟོ་གོས་ནར་དང་ཁ་བསགས་ཀྱིས། །མགོ་སྐོར་བྲིད་པའི་སྡུག་བསྔལ་རྣམས། །ཏིལ་ཕུང་བཞིན་དུ་བསྡུས་ནས་ཀྱང༌། །མནར་མེད་རྡོ་རྗེ་དམྱལ་བ་དང༌། །ངན་སོང་གསུམ་དུ་ལྷུང་བ་འདི། །དེ་སྔོན་མགོ་བོ་འཁོར་ན་ཡང༌། །ཨ་ཛི་སྙིང་ཡང་མ་རྗེ་འམ། །རང་རང་གནས་སུ་ཅི་དགར་སྒུར། །བག་ཀྱང་འདུག་ན་ཅིས་མ་ལེགས། །རྗེས་ཀྱི་བྱ་བ་བསྟན་པ་འོ།།

།། ༤༤༠༽ ༄། །རང་གི་རིག་པ་འཇིག་རྟེན་ཐམས་ཅད་ཀྱི་བྱེད་པོ་ཚངས་པ་ཡིན་ཞེས་པ།། ཨོཾ་སྭསྟི། བླ་མ་རྡོ་རྗེ་འཆང་ལ་ཕྱག་འཚལ་ལོ། །སྲིད་པ་དཀོར་རྗེ་དྲང་དཀར་ཞེས་བྱ་བ་དེ། འཇིག་རྟེན་ཐམས་ཅད་ཀྱི་བྱེད་པ་པོ་ཚངས་པ། གདུལ་བར་ཤིན་ཏུ་དཀའ་བར་འདོད་པ་ཡིན། འཇིག་རྟེན་ཐམས་ཅད་ཀྱི་བྱེད་པ་པོ་དེ། བཅོམ་པ་དང༌། བརླག་པ་དང༌། ཚར་གཅད་པར་ཅི་ཙམ་དུ་འབད་ཀྱང༌། རང་ཉིད་ལ་དེ་ལྟར་བྱས་པར་འགྱུར་བ་ཡིན། དེའི་རྒྱུ་མཚན་ཡང་རང་གི་རིག་པ་འཇིག་རྟེན་ཐམས་ཅད་ཀྱི་བྱེད་པ་པོ་ཚངས་པ་ཡིན། དེ་སྐྱེ་བ་མེད་ཅིང་རང་བཞིན་གྱི་རྣམ་པར་དག་པར་རྟོགས་པའི་དུས་སུ། ཚངས་པ་ཆོས་ཀྱི་སྐུ་ཕན་པ་དང་བདེ་བ་ཐམས་ཅད་ཀྱི་བྱེད་པ་པོ། ཤེས་རབ་ཀྱི་ཕ་རོལ་ཏུ་ཕྱིན་པ་ཡིན། དེའི་མི་མཐུན་པའི་ཕྱོགས་ང་དང་བདག་ཏུ་འཛིན་པ་ཡིན་པས་དེ་སྤོང་དགོས། དེ་སྤང་བ་ལ་ཐབས་མཁས་པའི་བསམ་པ་བྱང་ཆུབ་ཀྱི་སེམས་དང༌། དེའི་རྗེས་སུ་འབྲངས་པ་ཀུ་སཱ་ལིའི་ཚོགས་གསོག་གིས་བདག་འཛིན་སྤོང་བ། རང་གཞན་སྣོད་བཅུད་ཐམས་ཅད་སྤངས་ནས་སངས་རྒྱས་སུ་བྱེད་པ་འདི། ལན་གསུམ་མམ། བདུན་ནམ། ཉི་ཤུ་རྩ་གཅིག་བྱས་པའི་འོག་ཏུ་ལུས་བདུད་རྩིར་ཞུ་བས། རང་གཞན་སྣོད་བཅུད་ཉེས་པའི་དྲི་མ་སྦྱངས་ནས། སངས་རྒྱས་སུ་གྱུར་པས་ཀྱང་བློ་བདེ། རང་ཡི་དམ་གྱི་ལྷ་གཅིག་ཏུ་བསྒྲུབས་པས་སངས་རྒྱས་སུ་གྱུར་པས་ཀྱང་བློ་བདེ། སེམས་ཉིད་རང་བཞིན་གྱི་རྣམ་པར་དག་པ་སྨྲ་བསམ་བརྗོད་འདས་ལྷུན་གྱིས་གྲུབ་ཅིང་འགྱུར་བ་མེད་པས་ཀྱང་བློ་བདེ། ཕྱིར་ལུས་པ་ནི་ཁབ་ཙམ་ཡང་མེད། མ་ཉན་པ་ནི་སྤུ་ཙམ་ཡང་མི་འདུག རྒྱུན་ཆད་མེད་པར་རི་བོའི་ཁྲོད་དུ་རྣམ་པར་དག་པའི་དེ་ཁོ་ན་ཉིད་དང་མ་འབྲལ་བ་འདི་ལས། དུས་གསུམ་གྱི་སངས་རྒྱས་ལ་ཡང་གཞན་མི་མངའ་ན། ངེད་རྗེས་སུ་འཇུག་པ་ལྟ་སྨོས་ཀྱང་ཅི་དགོས་པས། འདི་ཁོ་ན་ཉམས་སུ་བླང༌། ཨང་ཨང་ཨང༌། དེ་ཡང་དུས་གསུམ་སངས་རྒྱས་ཀུན་གྱི་དངོས། །འཇིག་རྟེན་གསུམ་མགོན་རིན་ཆེན་གྱིས། །གཉུག་མ་བྱམས་ཆེན་ཏིང་འཛིན་གྱིས། །སྲོད་ལ་བདུད་ཀྱི་དཀྱིལ་འཁོར་བཏུལ། །ཞེས་པས་མངོན་ནོ། །རྫོགས་པའི་བྱང་ཆུབ་ཐོབ་པར་གྱུར་ཅིག།

།། ༤༤༡༽ ༄། །སྲུང་འཁོར་ཞལ་གདམས་གཏུམ་པོ་སུམ་བརྩེགས།། བླ་མ་དམ་པ་རྣམས་ལ་ཕྱག་འཚལ་ལོ། །ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་དང་ལྡན། སྡུག་བསྔལ་དང་བྲལ། རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་སངས་མ་རྒྱས་ཀྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ། མ་ཤིའི་བར་དུ་ལུས་ངག་ཡིད་གསུམ་དགེ་བ་ལ་བཀོལ། དུས་དེ་རིང་ནས་བཟུང་སང་ད་ཙམ་གྱི་བར་དུ་ལུས་ངག་ཡིད་གསུམ་དགེ་བ་ལ་བཀོལ་སྙམ་དུ་དམ་བཅའ། བསམ་པ་དེ་ཡི་ངང་ལས་ཇོ་བོ་ཐུགས་རྗེ་ཆེན་པོ་བསྒོམ། དེའི་ཐུགས་ཀར་ཁྲོ་བོ་མི་གཡོ་བ་བསྒོམ། དེའི་ཐུགས་ཀར་ཡི་དམ་གྱི་ལྷ་བསྒོམ། གཟའ་མི་རྣམས་བསྲུང་བར་འདོད་ན། གཟའ་མི་གང་བསྲུང་བ་རྣམས་བསྒོམ་ལ་བཟླས་པ་ཅི་ནུས་ཚད་དུ་བྱ། སྐབས་སྐབས་སུ། བདག་དང་འཁོར་དང་འདས་ཐམས་ཅད་ཀྱིས། དུས་གསུམ་བསགས་དང་ཡོད་པའི་དགེ་བའི་རྩ་བ་འདིས་བདག་དང་སེམས་ཅན་ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག ཅེས་ཡང་དང་ཡང་དུ་བསྔོ་བ་འབད་ལ་བྱ།། །། ༤༤༢༽ ༄། །གནོད་སྦྱིན་གྱི་སྡེ་དཔོན་ནོར་བུ་བཟང་པོའི་གཏོར་ཆོག་ཁ་ཟས་ཕུད་གཏོར་བྱེད་ཐབས་ཕ་མ་གཉིས་ཀྱི་གདམས་ངག་མ་ཎི་ £་དྲ།། ཕ་མ་གཉིས་ཀྱི་གདམས་ངག་ནི། དང་པོར་སེམས་བསྐྱེད་ནས། ཡི་དམ་གྱི་ལྷར་བསྒོམ། ཁ་ཟས་ཅི་ཟ་བའི་ཕུད་ལ། བླ་མ་དང་དཀོན་མཆོག་ལ་ཅུང་ཟད་ཕུལ་བའི་རྗེས་ལ་གཏོར་མའི་རྒྱུ་དུམ་ཞིག་ཕུད་ལ་སྡེར་མའི་གྲྭར་བཞག་ནས་ཟ་འཐུང་ནམ་ཚར་བའི་དུས་སུ། གཏོར་གཞོང་ཞིག་གི་ནང་དུ་ཟན་དུམ་དེ་བཅུག་ནས། གནོད་སྦྱིན་གྱི་སྡེ་དཔོན་ཆེན་པོ་བྱང་ཆུབ་སེམས་དཔའ་ནོར་བུ་བཟང་པོ་ལ། ཡེ་ཤེས་ཀྱི་བདུད་རྩི་དགོས་འདོད་ཀྱི་དངོས་པོ་མཐའ་དག་ཏུ་བསམས་ནས། སྔགས་འདིས་དབུལ་བར་བྱ་སྟེ། །ཨོཾ་མ་ཎི་£་དྲ་ཧཱུྂ། ཞེས་ལན་བདུན་བརྗོད། སེ་གོལ་བདུན་གཏོགས་ནས་དེའི་རྗེས་ལ་མདོ་གདོན། གཏོར་མ་གཙང་སར་དབུལ། དགེ་བའི་རྩ་བ་བསྔོ།

དཀོན་མཆོག་ལ་མཆོད་པ། ལོང་སྤྲང་ལ་ཡོན། སྐྱེས་བུ་དམ་པ་ལ་བླའི་མཆོད་གནས་སུ་བྱེད་པ་ནི་དམ་ཚིག་གོ། །། ༤༤༣༽ ༄། །འཁོར་བའི་རྒྱ་མཚོ་བདག་འཛིན་སྤོང་བ་གཅིག་པུར་འདའ་བ།། ུལ་ཁྲིམས་ཀྱིས་ཚར་བཅད་ཅིང་སྤངས། ཏིང་ངེ་འཛིན་གྱིས་མི་འོང་བའི་སྒོ་གཏན་པ་དམ་པོར་བཅུག་ནས། ཤེས་རབ་ཀྱིས་གཟུང་འཛིན་རྣམ་པར་དག་པ། རྟེན་མེད་པ་ནམ་མཁའ་དང་འདྲ་བར་གྱུར་པ། སྟོན་པའི་བསྟན་པ་ཡིན་པ་ལ། མིང་བཟང་པོ་ནི་དེ་གསུམ་རྒྱན་དུ་ཐོགས་ནས། མིང་བཟང་པོའི་བདག་འཛིན་དང༌། ཁེ་དང་གྲགས་པ་དང༌། རྙེད་བཀུར་མང་པོ་དང༌། བཟང་པོ་ཡིན་ནོ་བསྒྲུབ་པར་འདུག་སྟེ། སྟོན་པའི་གསུང་བསྟན་པ་དེ་དང༌། ཁྱོད་ཀྱང་མཐུན་པར་འདུག་གམ། སྟོན་པའི་བསྟན་པ་རིན་པོ་ཆེ། །བདག་དང་བདག་གི་གཟུང་འཛིན་གཉིས། །སྤངས་ཤིང་སྤོང་བར་གསུངས་པ་དང༌། །སྤངས་ཤིང་རྣམ་པར་སྤངས་པ་ཡིས། །བདག་འཛིན་འཁོར་བའི་རྒྱ་མཚོ་རྣམས། །སྤངས་ཤིང་སྤངས་པར་གྱུརབྱུང་བར་མི་འགྱུར་བ། །ནམ་མཁའ་ལྟ་བུར་རབ་གནས་པ། །དོན་དམ་ངོ་བོ་ཉིད་ཀྱི་སྐུ། །མཉམ་པ་ཉིད་ལ་གནས་པ་དང༌། །རྟག་ཏུ་འདི་དང་མི་འབྲལ་ཤོག །འདི་འདྲ་འཕགས་པའི་དགེ་འདུན་དང༌། །དུས་རྣམས་ཀུན་ཏུ་འགྲོགས་པ་དང༌། །ཐུབ་པའི་དགོངས་པ་གཉིས་མེད་པ། །མཁའ་ལྟར་དག་པ་རྫོགས་པར་ཤོག །སྡིག་པའི་གྲོགས་པོ་མིང་བཟང་པཆོམ་རྐུན་འདི་ལ་བློ་མ་གཏོད། །ཆོམ་རྐུན་འཇིགས་སུ་རུང་པ་ལ། །བློ་གཏོད་སྙིང་བཞག་མ་མཛད་ཅིག །སྟོང་ཉིད་ཉི་ཟླ་འཕྲོགས་ནས་ཀྱང༌། །བདག་འཛིན་གཟུང་འཛིན་མུན་ཁྲོད་དུ། །དམྱལ་བ་ངན་སོང་མཐའ་མེད་དུ། །བདུད་ཀྱི་རྒྱལ་པོས་སྐྱུར་སྐྱུར་འདྲ། །བྱང་ཆུབ་སེམས་ཀྱི་ཡོན་ཏན་བརྗོད། །ཁོང་གཞན་དོན་མཛད་པ་ཡིན་ནོ་མཆི། །བྱང་ཆུབ་ནམ་མཁའི་མཚན་ཉིད་དེ། །རྟོག་པ་ཐམས་ཅད་སྤང་པའི་སེམས། །འགྲོ་འོང་སྤྲོས་པ་བཅད་པ་དང༌། །ད་རུང་ཕྲད་མཇལ་མ་ཐུབ་པས། །ཁྱོད་ཀྱི་འཁོར་དང་གཉེན་འདུན་དང༌། །ཁྱོད་ལ་དད་ཅིང་གུས་པ་དང༌། །བཏུད་པར་གྱུར་པའི་སློབ་མ་ཀུན། །ཁྱོད་ཅི་འདྲ་བ་དེ་ཡིས་ཤེས། །རྒྱལ་པོའི་བསམ་པ་འབངས་ཀྱིས་སྟོན། །མང་པོའི་བཤད་བཤུན་བཞིས། །སྟོན་པའི་ཞལ་མཐོང་གསུང་ཡང་ཐོས། །རྒྱལ་པོའི་གསུང་རབ་རྒྱ་ཆེན་དུ། །ཚོགས་ཀྱི་ལམ་པར་གསུངས་པ་ལགས། །ཀྱེ་མ་རྗེ་བཙུན་མིང་བཟང་པོའི། །བུ་སྨད་ད་ལྟ་ག་ན་ཡོད། །ཐུབ་པའི་བསྟན་པ་འཇིག་པ་ཡི། །བཅོམ་ལྡན་འདས་ཀྱིས་ཉེས་ཅི་བྱས། །མཁན་སློབ་བླ་མ་གོང་མ་ལ། །འདི་ཙམ་གནོད་པ་སྐྱེལ་བ་ཡི། །དེ་ཙམ་ཁྱོད་ལ་ཅི་ཞིག་བྱ། །ཀྱེ་མ་ཀྱེ་ཧུད་མིང་བཟང་པོའི། །འཁོར་གྱི་ཚོགས་དང་ལྷན་གཅིག་ཏུ། །བཞུད་པར་གྱུར་པ་རེ་མ་དགའ། །བྱང་ཆུབ་སེམས་དཔའ་འདི་འདྲ་ན། །འཇིག་རྟེན་ཆོམ་རྐུན་ཅི་འདྲ་ཨང༌། །ཨ་མ་ཨ་ཛི་ང་རེ་འཇིགས། །བདག་ནི་བདག་ལ་བདག་ཅག་གིས། །རྙེད་མང་བཀུར་སྟི་མང་པོ་བྱས། །བདག་ལ་མང་པོ་དགའ་བོ་ཞེས། །དེ་འདྲའི་སྙེམས་པ་འཆང་གྱུར་ན། །ཤི་བའི་འོག་ཏུ་འཇིགས་པ་སྐྱེ། །སྐྱོབ་མཛད་མགོན་པོའི་གསུང་རེ་མད། །སྐྱབས་སུ་མཆི་འོ་བླ་མ་རྣམས། །སྐྱོབ་མཛད་མགོན་པོས་བསྐྱབ་ཏུ་གསོལ། །བསྐལ་པ་དཔག་མེད་སྔོན་རོལ་ན། །དུས་རྣམས་རྟག་ཏུ་སྐྱོབ་མཛད་ཅིང༌། །སྐྱོབ་པར་མཛད་པའི་མགོན་པོ་མཆོག

།བདག་འཛིན་འཁོར་བའི་རྒྱ་མཚོ་ལས། །སྐྱོབ་མཛད་ཡི་དམ་ལྷ་ལ་སྐྱབས། །འདས་དང་མ་བྱོན་ད་ལྟར་གྱི། །དུས་གསུམ་རྒྱལ་བ་སྲས་བཅས་དང༌། །སྐྱོབ་བར་བྱེད་པའི་དམ་ཆོས་ལ། །སྐྱབས་སུ་མཆི་འོ་བསྐྱབ་ཏུ་གསོལ། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེར་མཐོང་ན། །འཇིགས་པ་མྱུར་དུ་བསལ་དུ་གསོལ། །ཕྱི་ཡི་རྫས་དང་ཡོ་བྱད་དང༌། །སློབ་མ་ཉེ་དུ་འཁོར་འབངས་ཀུན། །སྤངས་པས་འབྲལ་བར་མི་འགྱུར་ཏེ། །ལྟ་ངན་བདག་དང་བདག་གི་དང༌། །གཟུང་དང་འཛིན་པ་སྤང་པ་ལ། །རྡོ་རྗེ་འཆང་ཆེན་བཅོམ་ལྡན་འདས། །འཇིག་རྟེན་མགོན་པོ་གོང་མ་དང༌། །དུས་གསུམ་རྒྱལ་བ་ཐམས་ཅད་ཀྱི། །ད་ནི་རྗེས་སུ་མི་སློབ་རེ། །བདག་འཛིན་བཟུང་དང་འཛིན་པ་རྣམས། །སྤོང་བར་བྱེད་པའི་གཉེན་པོ་རྣམས། །སྤང་བྱ་གཉེན་པོས་གང་སྤོང་་རྟོགས་པ་མ་གཏོགས་པ། །ཐབས་གཞན་གདའ་འམ་དགོངས་པར་ཞུ། །ཐུབ་པའི་བསྟན་པ་རིན་པོ་ཆེ། །འཁོར་བའི་རྒྱ་མཚོ་མཐའ་མེད་པ། །བདག་འཛིན་སྤོང་པ་མ་ལགས་སམ། །དུས་གསུམ་རྒྱལ་བ་ཐམས་ཅད་ཀྱང༌། །བླ་མེད་བྱང་ཆུབ་རིན་པོ་ཆེ། །བྱང་ཆུབ་ནམ་མཁའི་མཚན་ཉིད་དེ། །རྣམ་རྟོག་སྤངས་པ་རང་གི་སེམས། །རྣམ་དག་ནམ་མཁའ་ལྟ་བུ་དེ། །དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་ངོ་བོ་ཉིད། །མཉམ་མེད་མགོན་པོས་བསྟན་པ་དེ། །ལྷག་པ་ཚུལ་ཁྲིམས་རིན་པོ་ཆེ། །དུས་གསུམ་རྒྱལ་བའི་གཤེགས་ཤུལ་མཆོག །འཁོར་བའི་རྒྱ་མཚོ་སྐེམས་པའི་མེ། །ཉོན་མོངས་དུག་ཆེན་འཇོམས་པའི་སྨན། །སེམས་རྟ་ཁ་བླན་དཀའ་བ་ལ། །མཐུན་པའི་གཟེར་ཆེན་བརྒྱབ་པའི་སྲབ། །རང་སེམས་ཐར་པའི་གྲོང་ཁྱེར་དུ། །འགྲོ་བར་བྱེད་པའི་ཅང་ཤེས་ལ། །ལེགས་པར་བསྲབ་ཅིང་ཁ་ལོ་བསྒྱུར། །མ་ཆགས་ཞེ་སྡང་གཏི་མུག་མེད། །ཚད་མེད་སྙིང་རྗེ་ཆེན་པོ་ལས། །ངེས་པར་བྱུང་བའི་བྱང་ཆུབ་སེམས། །ཉེ་བར་ཞི་བའི་གྲོང་ཁྱེར་དུ། །ཕྱིན་པར་གྱུར་པའི་དུས་ཀྱི་ཚེ། །འདིར་ཡང་གནོད་བྱེད་ཆོམ་རྐུན་མང༌། །བསམ་གཏན་སྒོ་འཕར་དམ་པོ་ཡིས། །མ་ཡེངས་དྲན་པའི་སྟོབས་ཀྱིས་བཅད། །ལྷག་པ་ཏིང་འཛིན་བསླབ་པ་ཡིན། །ཏིང་འཛིན་འདི་ལ་གང་གནས་པ། །རྣམ་གྲོལ་ཡེ་ཤེས་ཕུང་པོ་ཉིད། །ཆུ་བོ་རྒྱུན་ཕྱོགས་འབབ་པ་འམ། །ཉི་མས་མུན་པ་གསལ་བ་ལྟར། །རྩོལ་སྒྲུབ་མེད་པར་ངང་གིས་འཆར། །འཆིང་བའི་ཐག་པ་གཅོད་པར་ཞུ། །ཐུབ་པའི་བསྟན་པ་རིན་ཆེན་འདི། །རྒྱལ་བའི་བསྟན་པ་རིན་ཆེན་ལ། །རྒྱལ་བའི་ཡོན་ཏན་དཔག་མེད་པ། །འབྱུང་བར་ཐུགས་ཀྱིས་དགོངས་པར་ཞུ། །བདག་འཛིན་སྤོང་བ་གཅིག་པུར་འདའོ།།

།། འཁོར་འདས་བདག་པོ་བཅོམ་ལྡན་རྡོ་རྗེ་འཆང༌། །དུས་གསུམ་རྒྱལ་བའི་སྐུ་གསུང་ཐུགས་ཀྱི་བདག །མཉམ་མེད་བླ་མ་མཆོག་དང་རྣལ་འབྱོར་མ། །སྤྲོས་མེད་མཁའ་ལྟར་གཟིགས་ལ་ཕྱག་འཚལ་འདུད། །འགྲོ་བའི་མགོན་པོ་དཔལ་ལྡན་རིན་ཆེན་ལ། །རྩེ་གཅིག་སྒྲུབ་པས་མཉེས་བྱེད་རི་ཁྲོད་པས། །ཐེ་ཚོམ་གཅོད་ཕྱིར་ཁྲིད་དུ་ཞུས་པའི་ཆོས། །བརྩེ་ལམ་དུ་གཏང༌། སེམས་བསྐྱེད་ཡི་དམ་གྱི་ལྷ་བསྒོམ། འདི་དང་པོའི་སྔོན་འགྲོ་ཡིན། དེ་ནས་བྱམས་པའམ། སྙིང་རྗེའམ། ཡི་དམ་གྱི་ལྷའམ། བླ་མའམ་གང་ཡིན་པ་ཉིན་མཚན་ཁ་སྦྱར་ལ་འབད། བསྔོ་བ་དེ་ཡིད་ལ་དྲན་པ་ཙམ་ཡིན་ནོ། །རྣམ་རྟོག་དང་དགེ་སྦྱོར་དབྱེ་བ་མེད་པ་ཆོས་ཀྱི་སྐུར་རྟོགས་པ་ལས། གོང་དུ་འགྲོ་རྒྱུའི་བོགས་མེད། བུ་ཆུང་རྐང་བུ་ཚུགས་པ་ཡིན། དེ་གཟོད་དབེན་པར་བསྒོམ་དགོས། ཡོན་ཏན་དཔག་ཏུ་མེད་པ་སྐྱེ། ཕྱག་རྒྱ་ཆེན་པོ་གཤའ་མ་ཡོད་པ་ལ། ཕྱག་རྒྱ་ཆེན་པོར་མི་འགྲོ་བ་འགའ་ཞིག་བྱུང་ན། མི་འགྲོ་བ་དེ་རྒྱུན་བསྲིངས་པས་ཕྱག་རྒྱ་ཆེན་པོར་འགྲོ་བ་དེ་ལ་བསྒོམ་ཟེར། སྔ་མ་ལྟ་བ་ཟེར་རོ། །ཉོན་མོངས་དང་རྣམ་རྟོག་ཕྱག་རྒྱ་ཆེན་པོར་གོ་ཡང༌། རང་རྒྱུད་དུ་འཆོར་བར་འདུག དྲན་པས་ཟིན་ན་དེ་ཉིད་ཕྱག་རྒྱ་ཆེན་པོར་འོང་བར་འདུག་པ་དེ་ནས་བཅུ་ཆོས་དང་གསུམ་ཆོས་ལགས་མོད། བཅུ་ཆོས་དང་གསུམ་ཆོས་ཀྱི་རྟོག་པ། རགས་པ་དང༌། འབྲིང་བ་དང༌། ཕྲ་བ་ལུང་མ་བསྟན་རྣམ་པ་གསུམ་མོ། །ངས་ལོ་གཉིས་བསྒོམ་ཤེས་པ་དེ་གང་ཡིན་ན། མི་རྟག་པ་དང༌། བྱམས་སྙིང་རྗེ་ཤེས་པས་སོ། །ཐབས་ལམ་ལ་སོགས་པ་གོང་མས་ཀྱང་དེ་རང་དུ་འགྲོ་བས། ཆུ་ལ་ཆུ་བཞག་རབ། འབྲིང་ཐབས་ལམ། ཐ་མ་འཁྲུལ་འཁོར་རོ། །ཕྱོགས་གཅིག་ཏུ་སྡོད་ཡུན་རིང་ན། དགེ་སྦྱོར་གྱི་ཤུགས་ཆད་པས་རྣམ་པར་རྟོག་པ་འབའ་ཞིག་ཏུ་འོང༌། དེ་ལ་མཎྜལ་དང༌། ཏིང་ངེ་འཛིན་གྱི་དབང་བསྐུར་དང་གཏུམ་མོ་དང༌། ཐབས་ལམ་ཚོས་བོགས་འདོན། གླང་བུ་རྒྱབ་ཆད་ལ་སྔགས་དང༌། ཕྱག་རྒྱ་དང་དགེ་རྩར་བསྔོ།

གསོས་པར་བྱ། རྒྱུ་འབྲས་ལ་ནམ་མཁའ་ལྟ་བུ་དང༌། སྒྱུ་མ་དང་དངོས་པོར་འཛིན་པ་གསུམ་མོ། །ཤེས་པ་རྩེ་གཅིག་ཏུ་དམིགས་དྲག་ན། ནད་དུ་འགྲོ་སྟེ། རྩོལ་དྲག་པའི་སྐྱོན། སྒོམ་མ་ཤེས་པའི་སྐྱོན། ཡུལ་ལ་མ་བལྟ་སེམས་ལ་མ་བལྟ་ཤིག་དང༌། གང་ལའང་མི་བརྩོན་དེ་ནི་བྱང་ཆུབ་སེམས་དཔས་བརྩོན། རི་ཁྲོད་ཀྱི་དགོན་པར་རྩོལ་སྒྲུབ་མི་བྱེད་པར་ལྷུག་པ་གལ་ཆེའོ། བླ་མ་སྣ་ཚོགས་སུ་འགྱུར་བ་དེ་རང་གི་བསམ་པ་སྣ་ཚོགས་སུ་འགྱུར་བའི་མཚན་མ་ཡིན། ཉིན་པར་དགེ་སྦྱོར་ལ་རྩོལ་སྒྲུབ་མི་དགོས། མཚན་མོ་གཉིད་ཁུག་ཏུ་མི་འོང་བས་རྨི་ལམ་འོད་གསལ་འཛིན་པ་གལ་ཆེ་གསུང༌། བཅོམ་ལྡན་འདས་ཀྱིས་ཉན་ཐོས་སྲོད་དང་ཐོ་རངས་ལ་མི་ཉལ་བར་སྦྱོར་བ་ལ་བརྩོན་པའི་རྒྱུ་མཚན་ཡང་འདི་ཡིན། གཞན་གྱི་གྲིབ་དེ་མངོན་པར་ཤེས་པ་དང་འདྲ་བར་འོང༌། གསང་སྔགས་རྙིང་མ་ཚེ་རིང་བ་སྨན་མཆོད་ཀྱིས་ཡིན། ཅི་ཙམ་དུ་དགེ་སྦྱོར་འཕེལ་བ་དེ་ཙམ་དུ་མི་མཐུན་པའི་ཕྱོགས་སྐྱོན་དེ་བས་ཆེ་བ་འོང༌། ཀྭ་ཁ་གཅིག་དགེ་སྦྱོར་འདྲེ་རྟགས་ཡིན། ནད་འདྲེ་ཡིན། དྲག་སྔགས་ཀྱིས་འདྲེ་གཅུན་པ་ལ་དྲག་སྔགས་སུ་བྱེད་དེ། སྤང་བྱ་དང་གཉེན་པོ་ཕྱིན་ཅི་ལོག་ཏུ་སོང་བས་གཏན་མི་ཕན་ཏེ། བྱམས་སྙིང་རྗེ་བྱང་ཆུབ་ཀྱི་སེམས་འབའ་ཞིག་གོ །རྩ་བའི་བྱམས་པ་དང་ཆགས་པ་གཅིག་མོད་ཀྱི། ཨ་མ་ལ་བསྒོམ་པས་ཆགས་པ་དང་བྲལ་བར་བྱེད། འདོད་པའི་འདོད་ཆགས་དང་མ་འདྲེས་པས་ཚངས་པའི་གནས་སུ་སྐྱེ། རྒྱ་ཆེན་པོ་ལ་བྱམས་པས་དེའི་བདག་པོར་འགྱུར། བྱས་པ་ལ་མི་རྟག་པ་འཁོར་བའི་ཆོས་ཡིན། མ་ཧཱ་མུ་དྲ་དང་བོ་Zན་ཆེན་པོའི་འཁྲུལ་འཁོར་གནད་དྲུག་བཅིང་བའི་མན་ངག་བྱས་ལ་ཉིན་མཚན་ཁ་སྦྱར་ལ་བསྒོམ། འགྲོ་བ་དང༌། འཆགས་པའི་དུས་སུ་དམིགས་པ་འབའ་ཞིག་ལ་མ་ཡེངས་པར་བྱ། སྐབས་སྐབས་སུ་སྔ་མ་དེ་ལྟར་ཉམས་སུ་བླངས། ཕྱག་རྒྱ་ཆེན་པོར་རང་ཤུགས་ཀྱིས་གནད་དུ་འགྲོ། གཏུམ་མོའི་བོགས་འདོན་ཞག་བཅུ་བདུན་ལ་དེ་ཁོ་ན་བསྒོམ།

སྒྱུ་ལུས་ཀྱི་བོགས་འདོན་ལ་ཉིན་མཚན་ཁ་སྦྱར་ནས་ཉམས་སུ་བླངས་པས་ཏིང་ངེ་འཛིན་རབ་མཆོག་བཅོམ་ལྡན་འདས་རྡོ་རྗེ་སེམས་དཔའ་བྱོན་པའི་དུས་སུ། བརྟུལ་ཞུགསན་གཉིས་ཀྱི་དོན་བསྒྲུབ་པ། །རྣལ་འབྱོར་སེང་གེ་འདིར་མཆོད་དོ། །རྙིང་པ་ཁ་ཅིག་ནོར་གསོག་ཅིང༌། །ལྷ་དང་ཡི་གེ་ཁ་སྨྲས་ཚོལ། །ཕུང་བའི་འདྲེ་འདི་དགོས་མེད་པས། །སོ་སོ་རང་རང་གནས་སུ་དེངས། །ཤན་ཤུན་མ་ཕྱེད་གསར་པ་འགའ། །བསྐྱང་བར་བྱ་ཕྱིར་གོང་མ་ཡི། །རྣམ་པར་ཐར་པའི་རྗེས་འཇུག་པའི། །བརྟས་པར་གྱུར་པའི་ཐབས་འདི་བརྩམ། །རྒས་པ་ཤི་དོགས་པའི་རྒྱུ་མཚན། བླ་མ་བྱང་ཆུབ་ཀྱི་སེམས་ཡིན་པས་སོ། །རི་ལ་འགྲོ་བ་ཁེ་གྲགས་རེ་ས་མེད་པས་དུར་ཁྲོད་དང་འདྲ་སྟེ་མི་སྒོམ་ཁ་མེད། ཁྲིད་བྱས་པ་ཚིག་གི་ཕྲེང་བས་མི་ཕན་ཉམས་མྱོང་དགོས། སྒྲུབ་པ་མ་བྱས་པའི་རི་ཁྲོད་བླ་མ་དཔལ་དང་ར་བྱེ་ལོ་ཙཱ་བ་དང་འདྲ་བ་ཡིན་ནོ། །དགེ་སྦྱོར་མང་པོ་ཐམས་ཅད་རྨི་ལམ་ལམ་གྱི་ཚོད་འཛིན་ཡིན། གཏུམ་མོ་ལམ་གྱི་དངོས་གཞི་ཡིན་གསུང༌། དེས་ན་གཞན་ལ་རྩོལ་སྒྲུབ་མེད་དོ། །ཐམས་ཅད་མ་གྲུབ་པ་གཞི་དེ་ལ་རྟོག་པ་ཆུ་ལས་ཆུ་བུར་འབྱུང༌། གནད་དུ་གང་འགྲོ་ཉམས་སུ་ལེན་པ་ལས་ནུ་མ་གདམས་ངག་མང་པོ་ར་དང་གཞུག་མ་དང་འདྲའོ། །ཡིད་གདུང་བས་མ་ཚུགས་པའི་དུས་སུ་བསྟིམ། ཉོན་མོངས་དང་རZརྨ་དྲག་པོ་ལ་གྲུབ་ཐོབ་ཟེར་རོ། །ཕན་བཏགས་པར་དྲིན་དུ་མི་གཟོ་བ་མཚམས་མེད་ཀྱི་ལས་ཡིན། སྐྱོན་བྱུང་བ་ལ་རྫུ་ཟེར་བ་དེ་མ་ཞུས་པར་མ་ཟེར་བ་བསམ་གཏན་པ་དགའ་བོ་ལྟ་བུའོ། །རི་ལ་དགེ་སྦྱོར་འཕེལ་བས་ས་གཡོ་བ་ཡི་གེ་དྲུག་པའི་དཔེ་དང་འདྲའོ། །རི་དྲིན་ཆེ་བ་རི་བོ་དང་དྲང་སྲོང་དང་འདྲ། རྩ་རླུང་ལྔ་ལ་རྟོག་པ་ལྔ་ལ་རོ་གཅིག་གཅེས་སོ། །ཆོ་འཕྲུལ་བག་ལ་ཉལ་རྐྱེན་གྱིས་སློངས་པས་གོས་དང་ནོར་ལ་སེམས་ཞུགས་ན་ཐམས་ཅད་ལ་འདྲའོ། །བདག་མེད་རྟོགས་ཤིང་བྱམས་སྙིང་རྗེ་སྐྱེས་ནས་དོན་བྱ། ནད་དང་བདུད་ལྷར་བསྒོམ་པ་དྲན་པ་མ་ཡེངས་པར་བརྩོན་འགྲུས་བསྐྱེད།

ལྔ་ལྡན་གྱིས་ཉམས་སུ་བླང་རྒྱུའི་རྟོག་པ་འཛིན་པ་ཆེན་པོ་ལ་ཟེར་རོ། །ལུས་དངོས་པོའི་གནས་ལུགས་ཅི་ལ་ཟེར་ན། ད་ལྟར་འཛིན་པའི་ཤེས་པས་ལུས་དེར་ཉོན་མོངས་དང་རྟོག་པ་ཐམས་ཅད་དོ། །བྱམས་སྙིང་རྗེ་བྱང་ཆུབ་ཀྱི་སེམས་སྐྱེས་པའི་དུས་གནད་འབྲེལ་བ་ཅན་དུ་བསྒོམ། ཟ་རྒྱུ་མ་རྙེད་ན་ཚོགས་བསག ཡན་ལག་བདུན་པ་མང་པོ་བྱ། གཞན་མི་སྲུང་བར་རང་བསྒོམ། བསྲུང་ན་དང་པོར་རང་བསྲུང་བ་གལ་ཆེའོ། །དགེ་སྦྱོར་གནད་དུ་མ་སོང་ན་འཁྲུལ་འཁོར་གྱི་སྦྱོར་བས་གཅུན། ནན་ཏན་ཆེན་པོར་བསྒྲུབ་ན་རྩའི་མདུད་པ་དྲལ། གནད་དུ་མ་ཕོག་པའི་སེམས་འཛིན། དུས་ལ་མ་བབ་པའི་བརྟུལ་ཞུགས་གོམས་པ་མེད་པའི་རི་ཁྲོད། ཕོ་ཚོད་མེད་པའི་བྱ་བྱེད་བྱས་པའི་རྗེས་ལ་ངན་ནས་མཆིའོ། །རྩ་ཟུག རླུང་ཟུག མཛེ། རྣམ་པར་རྟོག་པ་དང་མི་རྟོག་པའི་ཁྲིད་དོ། །སྒོམ་མ་ཤེས་ན་ཞེ་འདོད། སྒོམ་ཤེས་ན་ཞེ་འདོད་མེད་པའོ། །ཡུལ་ལ་ཆགས་སྡང་རྨོངས་གསུམ་གྱིས་བར་དོའི་ལུས་གསུམ། བླ་མ་བྱ་བ་རང་གི་སེམས་ཀྱི་དེ་ཉིད་ལ་ཟེར་བ་ཡིན། སློབ་མ་གཅེས་པར་བྱས་པས་ཚར་ལ་སྡང་བར་བྱུང་བ་ན། དེ་ལ་ཆགས་པ་དང༌། གསོལ་བ་གསུམ་མ་བཏབ་པའི་སྐྱོན་ཡིན། ཕྲ་མེན་d

ལྷ་མ་ཡིན་ ཕྱིན་ཁ་ལོག། སྐྱབས་སུ་འགྲོ་བའི་སྡོམ་པ་དང་འགལ་བ་ལ་ཟེར་བ་ཡིན། རྨི་ལམ་དུ་དགེ་བ་དང་མི་དགེ་བ་བྱས་པ་དང༌། མ་གཉིད་པའི་དུས་སུ་བྱས་པ་ཕན་གནོད་མི་བཅུ་འགྱུར་རམ། བརྒྱ་འགྱུར་གྱིས་ཆེ་སྟེ། མཐོང་ཆོས་མངོན་སུམ་དུ་འབྱུང་ངོ༌། །སུམ་ཆོས་བསྒོམས་པས་རྨི་ལམ་དུ་བདེ་བ་རྒྱས་ནས་སད་ན་དེ་རང་གིས་བྱ། རྨི་ལམ་རེས་ཟZེ་ཆོས་མེད་ཡོན་བདག་པས་ཚར་བཅད་པའི་གཏམ་རྒྱུད་དང༌། སྐྱབས་སུ་འགྲོ་བ་བྱས་པས་ལྷ་དང་བཅས་པའི་འཇིག་རྟེན་གྱིས་མི་ཐུབ། ཕྱག་རྒྱ་ཆེན་པོ་བླ་མ་ཡིན། དེ་དང་མ་བྲལ་བས་བླ་མ་དང་མ་བྲལ། རི་ཁྲོད་དུ་བསྒོམས་པས་ཞལ་བཞུགས་ན་སྐུའི་རིམ་གྲོར་འགྲོ། རང་ཤི་ཡང་བླ་མ་དང་གཅིག་ཏུ་འདྲེས་ནས་འགྲོ་བས་དྲུང་དུ་འོང་བས་གཙོ་ཆེ་བ་དེ་བས་བདེ་བ་བསྒྲུབ་པར་གསུངས་པ་ཡིན། སྐྱོན་དང་ཉེས་པ་གང་བྱུང་ཡང་བྱམས་པ་དང༌། སྙིང་རྗེ་དང༌། བྱང་ཆུབ་ཀྱི་སེམས་དང༌། ཡི་དམ་གྱི་ལྷ་དང༌། བླ་མ་དང་ཕྱག་རྒྱ་ཆེན་པོ་གང་བསྒོམ་པ། སྐྱོན་དེ་སོས་དེ་ཉིད་དུ་ཤེས་པར་བྱ། སྣ་འགེབས་པ་དང་ལྟོ་ཟ་བ་ཕྱིའི་སྲུང་བ། གསང་བའི་སྲུང་བ་ཁུ་བ་མ་ཉམས་པ། བདུད་རྩི་ལྔ་ལུས་ལ་གནས་པ། ནང་གི་བསྲུང་བ་དཔའ་མོའི་གོ་ཆའོ། །བོགས་ནི་བློ་ལྡོག་རྣམ་བཞི་ཅི་སྐྱེ་ཡིན། £ེ་ར་བ་དང་འདྲེ་གཉིས་སེམས་གཅིག་ལ་གཉིས་སུ་བྱས་པས་འཁྲུལ་ལོ། །རྫོགས་པའི་བྱང་ཆུབ་ཏུ་སངས་རྒྱས་པའི་ཆོས། ཐུབ་པ་ཆེན་པོའི་གསུང་རབ་རྒྱལ་པོའི་དཀོར་མཛོད་ལྟ་བུ། བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་སྡུད་མ་ཤེས་པས་ནི་འཐོར་དུ་བཅུག བརྒྱུད་པ་གོང་མའི་གདམས་ངག གསང་སྔགས་ཐམས་ཅད་ཀྱི་ཡང་སྙིང༌། མཁའ་འགྲོ་མ་རྣམས་ཀྱི་སྲོག་རྩ་ནི་ཁ་ཟགས་སུ་བཏང༌། ཉམས་མྱོང་དང་མངོན་པར་རྟོགས་པའི་ཆོས་དཔག་བསམ་གྱི་ཤིང་ལྗོན་པ་ལྟ་བུ་ནི། མི་ཆོས་ཀྱི་འདམ་རྫབ་དུ་རུལ་དུ་བཅུག བླ་མ་སངས་རྒྱས་ཀྱི་གསུང་ཚུ་རོལ་མཐོང་བས། དཔག་པར་དཀའ་བ། དབང་གི་རྒྱལ་པོ་ལྟ་བུ་ནི།

སྟེའུ་དང་ཟེར་དང༌། ལོ་ལ་སོགས་པས་ཁྱི་ཁུང་དུ་ཕྱུང་བའི་སློབ་མ་སློབ་མ་ཡིན་སྙམ་པའམ། ངོ་རེ་ཚ་སྐྱུག་རེ་བྲོ། གནོད་པ་ཐོས་དང་མཐོང་བ་དང༌། །འོང་ཞིང་གསོད་པར་བྱེད་ན་ཡང༌། །ཐབས་ཀྱིས་མཐུན་པར་འགྱུར་བའི་ཕྱིར། །ཁ་མཚམས་བྱ་ཞིང་དགའ་བ་སྒྲུབ། །ཕྱོགས་རིས་མེད་པའི་འགྲོ་དོན་གྱིས། །ཕྱོགས་རིས་ཞེ་འདོད་སྤྲོས་པ་ཆད། །ཞེ་འདོད་མེད་པའི་རྣལ་འབྱོར་པ། །རིག་པ་ངར་ལྡན་རང་མཐོང་སྐྱེ། །སྲོག་ཆགས་ཕྲ་མོ་བན་བན་འདི། །རྒྱུ་གང་ལས་བྱུང་བའི་འབྲས་བུ་ཡིན། །སྟོན་པ་སྣང་མཛད་ཆེན་པོ་དེ། །རྒྱུ་གང་ལས་བྱུང་བའི་འབྲས་བུ་ཡིན། །ཀྭ་ཨ་མ་ཨ་ཛི་ང་རེ་འཇིགས། །ཡུལ་དམན་དང་ཕྲ་བའི་ཉེས་སྐྱོན་སྤོངས། །ཟབ་དང་རྒྱ་ཆེའི་ཆོས་ལ་འབད། །དམ་ཆོས་འདི་ཡི་གླེང་ལངས་ནི། །ཡོག་པ་མཐོང་བའི་ཆགས་སྡང་ཡིན། །ལྷོ་བལ་གྱི་འབུལ་བ་བསོད་ནམས་ཀྱི་ཚོགས་སུ་འགྲོ་བར་གཅིག་ཀྱང༌། སྦེད་པ་དང༌། འཕྱར་བ་དང༌། ཚོགས་སུ་འབུལ་བ་དང༌། དེ་ལ་སྣ་ཁྲིད་འཚོལ་བ་ཟབ། བྱིན་རླབས་ཀྱི་རྐྱེན་གཅིག་གིས་གཞན་གྱི་ཕ་རོལ་ཏུ་ཕྱིན་པ་དྲུག་རྫོགས་ནས་སངས་རྒྱ། བྱིན་རླབས་ཀྱི་རྐྱེན་ཞིག་གིས་བསྟན་པའི་དགྲར་གྱུར་ན་རྡོ་རྗེ་དམྱལ་བ་འགྲོ་སྟེ། མར་ཁྲིད་ཀྱི་དེད་དཔོན་དིུ། ཆུ་བོ་གངྒ་དང་རྟེན་འབྲེལ་ལོ། །སྙིགས་མའི་ཞིང་འཛིན་པའི་དང་པོ་སེམས་བསྐྱེད་པ་བདེ་བ་བདག་གིར་མི་བྱ། བསྟན་པའི་གདམས་ངག་བདག་གིར་བྱ། བསྟན་པའི་གདམས་ངག་བདག་གིར་མ་བྱས་པར། བདེ་བ་བདག་གིར་བྱས་ན། བཅུ་ཆོས་དང་སུམ་ཆོས་མ་གོ མ་གོ་བས་ཉམས་ལེན་མ་ཤེས། དེས་ཁུ་བ་ཉམས། འདོད་པའི་དོན་མ་གྲུབ་པ་ཡིན། སྒྲིབ་པ་ལྔ་མངོན་དུ་རྒྱུ་གློ་བུར་དུ་སྤོང༌། རྩེ་གཅིག་བསྒོམ་བཏབ་པས་འོང་བ་མིན། སྤྲོས་བྲལ་བྱིན་རླབས་ཀྱིས་གོ མ་བཅོས་པ་བཞག་ཐབས་ཡིན། རྟོགས་པའི་གནད་ཀས་ཐ་མལ་དུ་མི་འོང༌། དགེ་སྦྱོར་གཤའ་མ་ཞིག་བྱ་སྙམ་པའི་དུས་དེར། བར་དུ་གཅོད་པ་འོང་བའི་རྒྱུ་མཚན་རང་ཉིད་གཅིག་པུས་གཙོ་བོར་རང་ཉིད་ཀྱི་དོན་དུ་དགེ་སྦྱོར་བྱས་པའི་སྐྱོན་ཡིན།

དེ་ལ་བྱང་ཆུབ་ཀྱི་སྙིང་པོའི་རྡོ་རྗེའི་གདན་སངས་རྒྱས་ཐམས་ཅད་ཀྱིས་བྱིན་རླབས་པའི་དཔེ། དོན་དམ་བྱང་ཆུབ་ཀྱི་སེམས་སུ་བསྟན། བར་ཆད་དང་པོ་བྱུང་བ་ཡུལ་ཤོར། རྟིང་དུ་བྱུང་བ་ཉེས་སྐྱོན་སློངས་པས་དེ་ཉིད་བསྒོམ། བྱམས་སྙིང་རྗེ་དང་མོས་གུས་དང་གསོལ་བ་གདབ། མཎྜལ་དབུལ། རབ་གནས་རྟེན་འབྲེལ་རྒྱུ་རྐྱེན་འཛོམ། ཚོགས་པ་བསྒྲུབ་པ་ཚོགས་པའི་སྐད་ཅིག་ལ་ལས་སྦྱོར་བྱ། མུ་དྲ་སྐྱོང་པ་ལ་ཤེས་པ་བཀུག་པས་སྐྱོ། བཏང་བ་འབྱམས་པས་རེ་དགའ། མཐའ་བྲལ་བྱང་ཆུབ་ཀྱི་སེམས་ཀྱིས་མ་བསླང་ན་ནད་མི་སོལ། སོལ་ཡང་ལྡོག ལར་སྤང་གཉེན་གཉིས་སུ་སོང་ན་དུག་གསུམ་ཡིན། དེས་ན་བྱང་སེམས་བླ་མ་ཡི་དམ་སྐུ་བཞན་པ་རིན་པོ་ཆེ་ལ་གཅེས་སྤྲས་སུ་བྱེད་པ། སེམས་ཅན་གྱི་ཁམས་སྨིན་པ་དང་གྲོལ་བའི་གོ་ཆ་བགོས་པ། བརྩོན་འགྲུས་ཀྱི་ཤུགས་མེ་ལྟར་འབར་བ། བཟོད་པའི་གོ་ཆ་རྡོ་རྗེ་ལྟ་བུ་བགོས་པ། ཐབས་དང་ཤེས་རབ་ཀྱི་རྒྱལ་མཚན་བཟུང་བ། རྒྱུ་སེམས་ཅན་ལ་འབྲས་བུ་སངས་རྒྱས་འབྱུང་བའི་ངེས་ཤེས་བརྟན་པའོ། །ཨ་མ་ཨ་ལ་ལ་དགེ་འདུན་གྱི་ཚོགས་སྐྱོང་ཞིང་བསྐྱངས་པས། སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་པར་འདོད་ན། རྫས་དང་ཡོ་བྱད་ཁ་རྗེ་དང་དབང་ཐང༌། བསོད་ནམས་དང་བསགས་པ་ལ་མི་བརྟེན་ཅིང་མི་གནས་ན་ཆོས་འབའ་ཞིག་གིས་འཚོ་ཞིང་དེ་རྣམས་ལ་མི་གནས་པས། འཁོར་དག་ཅིང་བཟང་པོ་ཤ་སྟག་ཏུ་འགྱུར་ལ། ཆོས་མ་གཏོགས་པ་གཞན་ལ་རེ་བ་མེད་པས། ཆོས་འབའ་ཞིག་སོ་ནམ་དུ་བྱས་པས་རྒྱལ་བའི་བསྟན་པ་དར་ཞིང་རྒྱས་པར་འགྱུར་བ་ངོ་མཚར་ཆེ་སྟེ། བླ་མ་སློབ་མ་ལ་མི་མགུ། སློབ་མ་བླ་མ་ལ་མི་མགུ་བ་ནི་འདི་དག་ཐོབ་པར་འདོད་པས། དེ་མ་བྱུང་བའི་དུས་སུ་འཁོན་པ་ཁོ་ནར་སྣང་ངོ་ཞེས་དེ་དག་མི་འཛིན་པའི་དམ་བཅའ་ཅན་དག་དེ་སྐད་ཟེར་རོ། །ཆོས་བྱ་སྙམ་པའི་དུས་སུ་བདུད་ཀྱི་བྱིན་གྱིས་བརླབས་པའི་རྟེན་གྱི་གང་ཟག་འགའ་ཞིག་གིས། དགེ་འདུན་ཅི་འཁྲུགས། དགེ་སྦྱོར་ཅི་ཚོགས་ཡོན་བདག་པ་ལ་ཁ་ཟེ་ཅི་ཚོད་བལྟ་བར་འདུག་པས།

ང་ལ་སློབ་དཔོན་རེ་ན་རྒྱུན་འདི་ཙམ་གཅིག་མི་མཛད་པར་ཞུ། སྤྲང་ལོང་ཡང་འཁྱར། ཚེ་མ་ཕྱིད་ནམ་མ་ལངས། མི་ཆོས་དང་ལྷ་དམ་གང་ཡང་མེད་པ། ང་འདྲ་བའི་གྲྭ་བ། སོ་ནམས་སུ་ནོར་མི་གསོག གཏན་སྲིད་དུ་ཆོས་གསོག་པ་དང་གཅིག ིའི་ཉེ་གནས་བླ་མའི་གསུང་བཞིན་དགོས་པ་མཐའ་དག་བསྒྲུབ་པ་དང་གཉིས། དྲུང་གི་ཉེ་གནས་རང་གི་ཞེ་འདོད་ཀྱི་རྗེས་མི་འབྲང་ཞིང༌། བླ་མའི་གསུང་བཞིན་དུ་བྱེད་པ་གསུམ་པོ་འདི་དང་མི་ལྡན་ན། ང་གསུམ་ག་མི་འཆང༌། ཁྱེད་ཀྱང་དྲུང་དུ་མ་གནས། གདུག་པའི་མེ་སྦར་བས་ཐར་པའི་ས་བོན་འཚིག ཉོན་མོངས་ཀྱི་སྤྲིན་གཏིབས་པས་དཀར་པོའི་ལོ་ཏོག་བཅོམ། འདོད་ཆགས་ཀྱི་དུག་ཁོལ་བས་འཆི་མེད་ཀྱི་བདུད་རྩི་འཇོམས། ཨ་ལ་ལ་རེ་འཇིགས། ཨ་ལ་ལ་རེ་འཇིགས། ཨ་ལ་ལ་རེ་འཇིགས། འུབས་ཀྱིས་ཧྲིལ་གྱིས་དྲིལ་ལགས་ན། །བྱང་ཆུབ་མཆོག་ཏུ་སེམས་བསྐྱེད་དེ། །སྐྱབས་འགྲོ་ཐུན་མོང་ནས་བཟུང་ནས། །གསང་འདུས་ཕྱག་རྒྱ་ཆེན་པོའི་བར། །ཐུབ་པའི་བཀའ་རྣམས་མ་ལུས་པ། །སྡོམ་པ་གསུམ་གྱིས་བསྡམས་པ་རྣམས། །གསང་སྔགས་རིག་པ་འཛིན་པ་ཡི། །སྡོམ་པ་བླ་མ་རིན་ཆེན་གསུང༌། །དེ་ལ་གནས་པར་གྱུར་པ་ནི། །ཕྱག་རྒྱ་བཞི་པོ་བསྟན་པ་ཡང༌། །གསང་སྔགས་དམ་ཚིག་ཉིད་དུ་ངེས། །བསྐྱེད་རྫོགས་གཉིས་ཀྱི་ཉམས་ལེན་འདིར། །གཙོ་བོ་དཔལ་ལྡན་ནཱ་རོ་པས། །ལུས་སེམས་གཉིས་ཀྱི་གནས་ལུགས་སུ། །གསུངས་པ་ཉམས་ལེན་རིམ་པ་དང༌། །འབྲས་བུ་སྐྱེ་བའི་རིམ་པ་རྣམས། །སློབ་དཔོན་ཆེན་པོ་ཏིDི་པས། །དཔལ་ལྡན་ནཱ་རོ་པ་ལ་གདམས། །དེ་ཡི་ཉམས་ལེན་ཟབ་མོ་འདི། །བརྒྱུད་པ་རིན་ཆེན་བཅུད་ཕྱུང་ནས། །སློབ་མ་རྣམས་ལ་གདམས་པ་ཡིན། །འགྲོ་བའི་བླ་མ་ཉིད་ཀྱི་ཕྱག་བསམ་ལ། །སྙིང་པོ་སྙིང་པོའི་གསུང་ཚིག་འབའ་ཞིག་དག །དུས་ཚོད་གཅིག་ཏུ་བཏབ་པ་འདི་དག་ཀུན། །བན་Zེ་ཤེས་རབ་འབྱུང་གནས་བདག་གིས་བྲིས། །འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་བཞིན་བྱེད་པ་དག

།བཟང་པོ་ཇི་བཞིན་དེ་འདྲའི་ས་དག་ལ། །ཀུན་ཀྱང་ཀུན་ནས་བཟང་པོར་རེག་གྱུར་ཅིག། །། ༤༤༥༽ ༄། །མངའ་བདག་རྒྱལ་པོ་ཇོ་སིང་ལ་འབངས་རྣམས་བྱམས་པས་སྐྱོང་བར་གདམས་པ།། ཞུ་དོན་གསོལ་བའི་མདོ། །འཇིག་རྟེན་གསུམ་གྱི་མགོན་གྱུར་པ། །དཔལ་ལྡན་སྟག་ལུང་ཐང་པ་དང༌། །ཁོ་བོ་སྤྲང་པོ་ལྡོམ་བུ་གཉིས། །ཁྱེད་ཀྱིས་བླ་མ་དམ་པར་བཟུང༌། །རྒྱལ་པོའི་ཁྲིམས་ཀྱི་བྱ་བ་དང༌། །འབངས་ཀྱི་སོ་ཚིས་མཛད་པ་ཡང༌། །བླ་མ་དམ་པའི་ཞབས་ཏོག་ཏུ། །ཆོས་ཀྱི་རྒྱལ་པོའི་ལུགས་སུ་མཛད། །ད་ཡང་སྔར་བཞིན་ཐུགས་ལ་ཐོགས། །རྒྱ་གར་རྒྱ་ནག་བགྲོད་བྱེད་ཅིང༌། །ཟམ་པ་བཞི་ལ་རྟེན་བཅས་ནས། །རབ་བྱུང་ཁྲིམས་ཀྱིས་འཚོ་བ་ཡི། །འགྲོན་པོ་ཕན་ཚུན་རྒྱུ་བ་རྣམས། །རྒྱལ་པོ་རྣམས་ཀྱིས་སྐྱོང་བ་ལས། །གནོད་པ་བསྐྱལ་བ་མ་མཆིས་པས། །གོང་མ་རྣམས་ཀྱི་ཚུལ་བཟུང་ཞུ། །རྡོ་རྗེ་གདན་དང་དཔལ་གྱི་རི། །ཨུ་རྒྱན་ལ་སོགས་རྒྱ་གར་ན། །སངས་རྒྱས་པ་དང་མུ་སྟེགས་བྱེད། །ཐམས་ཅད་ཀུན་གྱི་རྣལ་འབྱོར་པ། །མཐུ་དང་ནུས་པས་དགོས་པ་ཡི། །འདི་ཚོ་ཡོན་བདག་རྩ་བ་ཡིན། །བལ་ཡུལ་གཙང་དང་དབུས་ཀྱི་དང༌། །རྟེན་དང་དགེ་བཤེས་རྣལ་འབྱོར་པ། །ཐམས་ཅད་ཀུན་གྱི་མ་མ་ཡིན། །ང་དང་སྟག་ལུང་ཐང་པ་སོགས། །འདི་ལ་ཤིན་ཏུ་བྱམས་པ་ཞེས། །རྒྱལ་ཁམས་ཐམས་ཅད་ཕུང་བའི་འདྲེ། །སྤྲང་པོ་ནོར་ཤོར་སུམ་བབར་མཆི། །ཞེ་འདོད་ཕྲ་མོའི་རྗེས་འབྲངས་ནས། །བྱི་ལ་འབར་བ་ནག་པོ་ལྟར། །དལ་གྱིས་སྐམ་པའི་མཆུས་བཟུང་ནས། །ཐོ་བས་དྲག་ཏུ་བརྡུང་སྙམ་ནས། །ཟབ་ཏུ་རེ་བས་གསང་ན་ཡང༌། །དར་གྱི་ནང་དུ་བྲེ་གཏུམས་པ། །ཐམས་ཅད་ཀུན་གྱིས་ཤེས་སོ་ཞེས། །འཇིག་རྟེན་མགོན་པོ་བླ་མས་གསུང༌། །དེས་ན་ཆོས་ཀྱི་རྒྱལ་པོ་ཡིས། །དགྲ་གཉེན་ཐམས་ཅད་མཉམ་པར་མཛོད། །བཟང་ངན་ཐམས་ཅད་རང་དུ་འོང༌། །ཕྱོགས་མེད་སྤྲང་པོ་ལྡོམ་བུ་ཡིས། །ས་ཆེན་འདི་ཡི་བདག་པོ་ལ། །ཞུ་དོན་གསོལ་བར་མི་རིགས་ཀྱང༌། །སྔོན་གྱི་རྒྱལ་པོ་མཁས་པ་རྣམས། །བྱིས་པ་བུད་མེད་སྤྲང་པོ་ཡི། །བདེན་ཚིག་གཙུག་གིས་ལེན་པ་ལ། །སྲོག་སྙིང་ཉིད་དུ་གྱུར་པ་དང༌། །སྐྱིད་སྡུག་གཅིག་ཏུ་གྱུར་པ་ཡི། །བླ་མའི་གདམས་ངག་གང་ཡིན་པ། །མི་དབང་ཁྱེད་ཀྱིས་བཀུར་བར་རིགས། །སྲས་དང་གདུང་རྒྱུད་ཀུན་ལ་ཡང༌། །ཐུགས་ཀྱི་གཏེར་དུ་གཏད་པར་ཞུའོ།།

།།ེད་ཀྱི་བསམ་པ་དེ་ནི་ཤིན་ཏུ་བཟང༌། སྤོབས་པ་དེ་ནི་ཤིན་ཏུ་དགེ་བ་ལགས་སོ། །དེ་ཡང་འཇིག་རྟེན་གསུམ་གྱི་མགོན་པོ་བླ་མ་རིན་པོ་ཆེའི་ཞལ་སྔ་ནས། །ཡེ་ཤེས་ཅུང་ཟད་དབང་བ་དང༌། །སྣང་བ་སེམས་སུ་ཤེས་པ་དང༌། །གཞན་ཕན་རྟག་ཏུ་བསྒོམ་པ་ཡི། །བླ་མ་ཚད་ལྡན་གར་བཞུགས་སར། །བསྒྲུབས་ན་ཚེ་འདིར་དངོས་གྲུབ་ཐོབ། །ཡང་དང་ཡང་དུ་བཀའ་བསྩལ་གསུང༌། །གསུང་བས་སྒྲུབ་པ་བྱེད་པའི་གནས། །བླ་མ་དམ་པའི་ཞབས་ཀྱི་དྲུང་དུ། །ཅི་བྱས་ཐམས་ཅད་ཚོགས་གཉིས་ལྷུན་གྱིས་གྲུབ་པར་འགྲུབ་པར་ཐེ་ཚོམ་མེད། བླ་མའི་ཐུགས་ཀྱི་དགོངས་པ་རྫོགས་ན། དེ་ལས་གཞན་པའི་སངས་རྒྱས་སྒྲུབ་རྒྱུ་མེད་པ་ལགས་པས་ཁྱེད་བླ་མ་དམ་པ་དགེ་བའི་བཤེས་གཉེན་དེའི་དྲུང་དུ་བཞུགས་པ་རང་གིས་དགེ་སྦྱོར་ལྷུན་གྱིས་འགྲུབ། ཚོགས་གཉིས་ཟུང་དུ་རྫོགས། རང་གཞན་གྱི་དོན་ཕུན་སུམ་ཚོགས་པར་འགྲུབ་པ་ཐེ་ཚོམ་དང་སོམ་ཉི་མེད་པ་ལགས་པ་དེ་ཐུགས་སུ་ཆུད་པར་མཛད་ནས་དེ་ཁོ་ན་བཞིན་དུ་མཛད་པར་ཞུ་འཚལ།། །། ༤༤༧༽ ༄། །གསལ་ལ་མི་གཡོ་མ་ཡེངས་བཞག་ཅེས་པ་གཅེས་པའི་སྙིང་པོ་རིན་ཆེན་མཛོད།། ཨོཾ་སྭསྟི། ཞལ་སྔ་ནས་ཀྱི་མན་ངག བདེན་པའི་བྱིན་རླབས་རྣམ་པ་ལྔ་དང་ལྡན་པར་བྱས་ནས། ཡི་དམ་ལྷ་གཅིག་པུ། མར་མེ་རླུང་གིས་མི་བསྐྱོད་པ་ལྟར། །གསལ་ལ་མི་གཡོ་མ་ཡེངས་བཞག །བྱིང་དང་རྨུགས་དང་གཉིད་བྱུང་ན། །འཕགས་པ་བྱེ་བ་ཉི་ཤུ་པའི། །རྣམ་པར་ཐར་པའི་རྗེས་སུ་བསླབ། །རྒོད་དང་རྟོག་པའི་རྗེས་འབྲངས་ཤིང༌། །རང་གི་རང་ཉིད་མ་ཆུན་ན། །རྣལ་འབྱོར་དབང་ཕྱུག་£à་སུ་ཀུས། །ཉེས་པའི་སྐྱོན་རྣམས་ཚར་གཅད་བྱ། །ལུས་སེམས་ཆ་མཉམ་གནས་གྱུར་ན། །སྟོན་པ་བྱང་ཆུབ་ཤིང་དྲུང་དུ། །བཞུགས་ནས་བྱང་ཆུབ་བརྙེས་པ་ཡི། །འཁྲུལ་འཁོར་དེ་ལྟར་གོམས་པར་བྱ། །འགྲོ་བའི་མགོན་པོ་ཆོས་ཀྱི་རྗེས། །འདུས་བྱས་ཐམས་ཅད་མི་རྟག་གསུངས། །མི་རྟག་རྟག་པར་འདོད་པ་ཡིས། །བདག་ཏུ་འཛིན་པའི་དབང་སོང་བས། །ངས་འདི་བྱས་ཞེས་འདག་སྦྱར་དང༌། །ཆུར་འཇུག་མེད་འཇུག་གཡང་ས་ཡི། །བརྟུལ་ཞུགས་འཛིན་པའི་མུ་སྟེགས་པ། །སྟོན་པའི་ཐབས་དང་བྲལ་བ་རྣམས། །ཤེས་རབ་ཏིང་འཛིན་ཇི་ལྟར་སྐྱེ། །ཐབས་དང་ཤེས་རབ་ག་ལ་རྙེད། །མཁས་པ་རྣམ་གསུམ་ཤེས་བྱས་ནས། །ཏིང་འཛིན་དབྱེ་བ་སྣ་ཚོགས་ཀྱིས། །གནས་སྐབས་མཐར་ཐུག་ཡོན་ཏན་བསྐྱེད། །སྐྱོན་རྣམས་སེལ་བར་ཐུགས་ལ་ཞོག

།གཅེས་པའི་སྙིང་པོ་རིན་ཆེན་མཛོད། །བསྟན་ཆོས་འདིའི་མིང་ཡིན་ནོ།། །། ༤༤༨༽ ༄། །བླ་མ་དམ་པའི་གདམས་ངག་ཐུགས་ལ་ཞོག་ཅེས་ཤེས་རབ་རྒྱལ་མཚན་ལ་གདམས་པ།། ཨོཾ་སྭསྟི། རྗེ་བླ་མ་རྣམས་ལ་ཕྱག་འཚལ་ལོ། །བཀའ་དྲིན་ཅན་ལ་སྐྱབས་སུ་མཆི། །འགྲོ་བའི་མགོན་པོ་ཆོས་ཀྱི་རྗེ། །དཔལ་ལྡན་ཕག་མོ་གྲུ་པ་ཡི། །ཞབས་ཀྱི་པVོར་རབ་བཏུད་ནས། །འགྲོ་བའི་མགོན་པོ་རྗེ་བཙུན་པ། །མཉམ་མེད་མི་ཡི་སེངྒེ་མཆོག །ཐུབ་པའི་བསྟན་པ་རིན་ཆེན་ལ། །དོན་གྱི་སྙིང་པོ་བདུད་རྩིའི་བཅུད། །གསང་སྔགས་རྡོ་རྗེ་ཐེག་པ་ཡི། །དོན་གྱི་སྙིང་པོ་རྒྱ་མཚོ་ཡིས། །ཐུགས་ཀྱི་དཔལ་བེའུ་རབ་བཀང་ནས། །འཇིག་རྟེན་གསུམ་མགོན་ཆོས་ཀྱི་རྗེ། །དཔལ་ལྡན་དྲུག་པ་རྡོ་རྗེ་འཆང༌། །མཉམ་མེད་བླ་མ་རིན་ཆེན་གྱི། །ཐུགས་ཀྱི་དགོངས་པ་བླ་མེད་པ། །རང་བྱུང་ལྷན་ཅིག་སྐྱེས་པ་མཆོག །ལྷུན་གྱིས་གྲུབ་ཅིང་འདུས་མ་བྱས། །སེམས་ཉིད་ཆོས་སྐུ་བདེ་ཆེན་གྱིས། །སྣང་སྲིད་དབང་དུ་བསྒྱུར་མཛད་ཅིང༌། །གདུལ་བྱ་སྐལ་ལྡན་པVའི་ཚོགས། །བྱིན་རླབས་ཉི་མའི་འོད་ཟེར་གྱིས། །ཁ་འབྱེད་མཛད་པའི་རྗེ་བཙུན་ལ། །བླ་མ་དམ་པས་ཞུས་ལགས་ན། །ཐུབ་པ་ཆེན་པོ་ཆོས་ཀྱི་རྗེ། །བྱང་ཆུབ་མཆོག་ཏུ་སངས་རྒྱས་པ། །སྐྱོབ་མཛད་ཤཱཀྱའི་རྒྱལ་པོ་ཡིས། །གདུལ་བྱ་སྨིན་པར་མཛད་པའི་ཚུལ། །ཟབ་དང་ཞི་དང་སྤྲོས་དང་བྲལ། །འོད་གསལ་འདུས་བྱས་མ་ཡིན་པས། །གདུལ་བྱ་ཐམས་ཅད་སྨིན་པར་མཛད། །ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གསུངས་པ་ཐམས་ཅད་དང༌། །སྔགས་དང་ཕ་རོལ་ཕྱིན་པ་རྣམས། །འདི་ལས་གཞན་མེད་གོང་མས་གསུངས། །ཚིག་དང་ཡི་གེ་བསམ་མི་ཁྱབ། །ཐག་རུལ་སྣ་ཡི་འབྲེང་རུལ་དང༌། །ཡིན་ལོ་བྱས་ལོ་བྱེད་ལོ་ཡི། །ཚིག་ཚོགས་སྤྲིན་ཕུང་འཁྲིགས་ན་ཡང༌། །མི་རྟག་གློ་གཏད་སྙིང་གཞག་མེད། །ཆོས་ཀྱི་རྒྱལ་པོའི་ཞིང་ཁམས་སུ། །སངས་རྒྱས་གཉིས་པ་ལྟ་བུ་ཡི། །སྐྱེས་བུ་དམ་པ་ཁྱེད་བཞུགས་པས། །སངས་རྒྱས་ཉིད་ཀྱི་དམ་པའི་ཆོས། །སེམས་ཉིད་འོད་གསལ་འགྲོ་འོང་མེད། །རང་བྱུང་ཕྱག་རྒྱ་ཆེན་པོ་ཡིས། །འགྲོ་བ་སྨིན་པར་མཛད་པར་ཞུ། །སྙིང་པོ་སོ་ནམ་འདི་ལགས་པས། །འགྲོ་བ་སྨིན་པར་མཛད་པར་ཞུ། །མི་རྟག་ཚེ་ལ་གློ་གཏད་མེད། །སྙིང་རྗེའི་དབང་གྱུར་མ་རྒན་རྣམས། །ཁམས་གསུམ་འཁོར་བར་འཁྱམས་པ་ལ། །སྐྱོབ་པར་བྱེད་པའི་སྐྱབས་གནས་མཆོག

།བུ་ལས་གཞན་མེད་ཐུགས་ཀྱི་དགོངས། །ནོར་བཟང་བླ་མ་བསྟེན་པ་ལྟར། །ཁྱེད་ཀྱི་མོས་གུས་ཞབས་ཏོག་ཀུན། །རྒྱུན་ཆད་མེད་པར་མཛད་པ་རྣམས། །བླ་མ་རྣམས་ཀྱི་ཕྱག་ཏུ་ཐེངས། །དབུལ་ཞིང་འཕོངས་པའི་སྡུག་བསྔལ་བསལ། །མཁའ་ལས་ཆར་པ་བབ་པ་ཡིས། །ས་གཞི་ལོ་ཏོག་སྨིན་པ་ལྟར། །གདུལ་བྱ་རྒྱ་མཚོ་མང་པོ་ཀུན། །བསྡུ་དངོས་བཞི་ཡིས་སྨིན་པ་ཀུན། །སྐྱེས་བུ་དམ་པ་ཁྱེད་ཀྱི་དྲིན། །བུ་སློབ་རྣམས་ཀྱི་ཞབས་འབྲིང་དང༌། །ཞབས་ཏོག་རྒྱ་ཆེན་བྱུང་བ་ཡང༌། །བདག་གིས་ཤ་ཆང་བུད་མེད་དང༌། །འདོད་ཡོན་ལོག་པའི་ཆོས་རྣམས་ཀྱིས། །རང་གཞན་མང་པོ་མ་བསླུས་པ། །ཁྱེད་ཀྱི་ཞབས་ཏོག་ཡིན་ནམ་སྙམ། །བྱིས་པས་ཨ་ཐོ་d

མེ་ཏོག་ འཐུ་བ་ལྟར། །མཛེས་དགུ་འཚོལ་གསོག་མ་ཁོམ་ཞིང༌། །དབུས་གཙང་པྲེ་ཏའི་གྲོང་ཁྱེར་དུ། །བསྒྲུབས་ཀྱང་འགྲུབ་པར་མི་འདུག་ཅིང༌། །ཁྱེད་ཀྱང་ཕོངས་པར་མི་བཞུགས་པས། །ཐེབས་ལེན་ཡིག་རྟེན་མ་མཆིས་པ། །ཚོགས་ཤིང་འདུས་པའི་གྲྭ་པ་ལ། །བཟོད་པ་དམ་པ་གསོལ་བ་ལགས། །དགེ་བའི་རྩ་བ་ཐམས་ཅད་ཀུན། །བླ་མེད་རྫོགས་པའི་བྱང་ཆུབ་ཏུ། །བསྔོ་བ་ཆེན་པོས་བསྔོ་བར་ཞུ། །ཕྱག་བུམ་རིལ་བ་ི་བླུགས་དང༌། །ཁ་ཆེ་གུར་ཀུམ་ཕུལ་གང་དང༌། །དབུ་ཞུ་ཏོ་པི་གསོལ་འཕྲོ་གཅིག །བསྐུར་ནས་མཆིས་པ་ཡིག་རྟེན་ལགས། །བུ་གཅིག་ཤེས་རབ་རྒྱལ་མཚན་ལ། །བླ་མ་དམ་པའི་གདམས་ངག་མཆོག །སྙིང་པོ་བླ་ན་མེད་པ་ཡིས། །ངེས་པར་གདམས་ཀྱི་ཐུགས་ལ་ཞོག །ཐུགས་ལ་བརྩེ་བའི་ཨ་པ་ཡང༌། །འོད་གསལ་ངང་དུ་མྱ་ངན་འདས། །རྩ་བའི་བླ་མ་རིན་ཆེན་ཡང༌། །རང་གི་སེམས་ལས་གཞན་པ་མེད། །ཕུན་སུམ་ཚོགས་ཤིང་འགལ་རྐྱེན་སྤངས། །བླ་མ་དམ་པའི་ཞབས་དྲུང་དུ། །སྤུན་དང་འབྲེལ་པར་མི་བལྟ་ཞིང༌། །མཐོ་དམན་གཏོགས་འདོད་མ་ཆེ་བར། །ཞབས་ཀྱི་དྲུང་དུ་བསྒོམ་པ་དེ། །ཤིན་ཏུ་ངོ་མཚར་ཆེ་འམ་སྙམ། །སྙིང་གཏམ་ཡིན་གྱི་ཐུགས་ལ་ཞོག །དབུ་ཞུ་ཏོ་པི་གསོལ་འཕྲོ་གཅིག །བསྐུར་ནས་མཆིས་པས་གསོལ་བར་ཞུ།། ༈ །།འགྲོ་བའི་བླ་མ་སྟོན་པ་ཡིས། །གང་གིས་ཤིང་སྡོང་འཁྱེར་གཟིགས་ནས། །ཉིད་ཀྱི་སྲས་ལ་བཀའ་བསྩལ་པ། །ཤིང་འདི་ཚུ་རོལ་ཕ་རོལ་དང༌། །དབུས་སུ་ཆགས་པར་མ་གྱུར་ཅིང༌། །སྐམ་ལ་མ་ཕྱིན་མི་དང་ཡང༌། །མི་མ་ཡིན་པས་མ་བཟུང་ནས། །ཀློང་དུ་མ་ནུབ་ཁོང་མ་རུལ། །ཉེས་སྐྱོན་འདི་དང་བྲལ་གྱུར་ན། །རྒྱ་མཚོ་ཆེན་པོར་ཕྱིན་འགྱུར་གསུངས། །དེ་ལ་དགེ་ན་ནོ། །མིས་གཟུང་བ་ཞེས་བྱ་བ་ནི། འདི་ལྟར་འདི་ན་ལ་ལ་རབ་ཏུ་བྱུང་བ་དང་ཁྱིམ་པ་འདྲེས་པར་གནས་ཏེ། དགའ་བ་མཚུངས་པ་དང༌། བདེ་བ་མཚུངས་པ་དང༌། བདེ་ན་བདེ་བ་དང༌། སྡུག་བསྔལ་ན་དེ་སྡུག་བསྔལ་ཞིང་འཕྲལ་གྱི་བྱ་བ་བྱུང་ཞིང་འབྱུང་བ་རྣམས་ཡང་དག་པར་བླངས་ཏེ།

མཐར་འབྱིན་པར་བྱེད་པ་ལྟ་བུ་ཡིན་ནོ། །མི་མ་ཡིན་པས་བ ཚུ་རོལ་གྱི་འགྲམ་དུ་མ་ཐོགས་ཞེས་བྱ་བ་ནས། མྱ་ངན་ལས་འདས་པ་ལས་བབ་པར་གྱུར་རོ། །ཞེས་བྱ་བའི་བར་དུ་གསུངས་ནས། ཚེ་དང་ལྡན་པ་དེ་དགྲ་བཅོམ་པ་སེམས་ཤིན་ཏུ་རྣམ་པར་གྲོལ་བར་གྱུར་ཏོ། །ཐུབ་པ་ཆེན་པོ་ཆོས་རྗེ་ཡི། །སྲས་ཀྱི་ཐུ་བོ་ཉེ་སྡེ་ལ། །བཀའ་བསྩལ་ལེགས་པར་གསུངས་པའི་དོན། །ཁྱོད་ཀྱི་འཁོར་འདི་མཛེས་པ་དང༌། །ཤིན་ཏུ་མཛེས་པའི་རྒྱུ་མཚན་སྨྲོས། །བདག་དྲུང་རབ་ཏུ་འབྱུང་འདོད་ལ། །སྦྱངས་པའི་ཡོན་ཏན་ནུས་སམ་དྲིས། །ནུས་ཞེས་མཆི་ན་རབ་ཏུ་ཕྱིན། །དེས་ན་ཤིན་ཏུ་མཛེས་པ་ཡིན། །སྟོན་པ་ཉིད་ལ་ཞུས་པ་ལས། །སུ་ཡིས་སྦྱངས་པའི་ཡོན་ཏན་གྱི། །བསྔགས་པ་གསུང་བ་དེ་དག་ཀུན། །ཐུབ་ཆེན་རྒྱལ་བའི་ཡོན་ཏན་སྨྲ། །སྦྱངས་པའི་ཡོན་ཏན་འཛིན་པ་ལ། །སྟོན་པ་བལྟ་བའི་དུས་རྣམས་ལ། །བཀག་པ་མེད་ཅེས་བཀའ་བསྩལ་གསུངས། །ཐུབ་ཆེན་རྒྱལ་བ་ཡབ་སྲས་ཀྱི། །རྗེས་སུ་སློབ་པར་བྱེད་པ་རྣམས། །སྦྱངས་པའི་ཡོན་ཏན་གཙིགས་བཟུང་ནས། །རབ་ཏུ་བྱུང་དང་ཆོས་སྟོན་པས། །ཐུབ་པའི་དགོངས་པ་རྫོགས་པར་ངེས།། །། ༤༤༩༽ ༄། །དུས་དེང་སང་ང་ལ་སྒོམ་ཆེན་མེད་ཞེས་པའི་ཞལ་གདམས་ཀྱི་གསུང་མགུར།། ཨོཾ་སྭསྟི། ཕྱོགས་བཅུ་མི་ཆེན་ཐམས་ཅད་ཀྱིས། །ཐུགས་ལ་བཏགས་ནས་བྱོན་ན་ཡང༌། །དུས་དེང་སང་ང་ལ་སྒོམ་ཆེན་མེད། །དད་ཅན་འབུལ་བའི་ཆར་བབ་ཀྱང༌། །དུས་དེང་སང་ང་ལ་སྒོམ་ཆེན་མེད། །ཚོགས་པ་རྣམ་གྲངས་མང་ན་ཡང༌། །དུས་དེང་སང་ང་ལ་སྒོམ་ཆེན་མེད། །དུང་པད་དེ་པུད་དེ་མང་ན་ཡང༌། །དུས་དེང་སང་ང་ལ་སྒོམ་ཆེན་མེད། །དབྱངས་ཙ་རེ་ཙི་རེ་ལེན་ན་ཡང༌། །དུས་དེང་སང་ང་ལ་སྒོམ་ཆེན་མེད། །ཡོན་བདག་མོས་གུས་ཆེ་ན་ཡང༌། །དུས་དེང་སང་ང་ལ་སྒོམ་ཆེན་མེད། །དགེ་འདུན་མདུན་སྐོལ་མང་ན་ཡང༌། །དུས་དེང་སང་ང་ལ་སྒོམ་ཆེན་མེད། །དགེ་འདུན་རྣམས་ཀྱང་མོས་གུས་ཆེ། །འབད་པ་བརྩོན་འགྲུས་ཆེ་སྟེ་མཆི། །བླ་མའི་བྱིན་རླབས་ཟད་པ་འདྲ། །ལོ་གསུམ་སྒྲུབ་པ་བྱེད་པར་ཞུ། །དུས་དེང་སང་སྒྲུབ་པ་མ་བྱས་ན། །རྒད་པོ་འཆི་བ་བཏང་དུ་ཐུག

།བུ་གོ་འམ་ཤེས་སམ་དགོས་སེ་ཀུན།། །། ༤༥༠༽ ༄། །སྔགས་བླ་མེད་ཀྱི་གདམས་ཟབ་གནད་བསྡུས་རི་ཁྲོད་དབང་ཕྱུག་རྣམས་ལ་གདམས་པ།། ཨོཾ་སྭསྟི། འགྲོ་བའི་མགོན་པོ་རིན་ཆེན་གྱིས། །བླ་མེད་ཐེག་ཆེན་གསང་སྔགས་ཀྱི། །གནད་བསྡུས་གདམས་ངག་ཟབ་མོ་འདི། །རི་ཁྲོད་དབང་ཕྱུག་རྣམས་ལ་གདམས། །དེ་ཡང་སྟོན་པ་བཅོམ་ལྡན་གྱིས། །ཕྱི་རོལ་ཇི་བཞིན་ནང་ཇི་བཞིན། །ལེགས་པར་གསུངས་པ་འདི་ཡི་དོན། །རོ་སྙོམས་ཐབས་ལམ་ཟབ་མོ་ཡི། །རོ་སྙོམས་གཉིས་མེད་ཕྱག་རྒྱ་ཆེ། །ཐབས་ཀྱི་གདམས་ངག་ཟབ་མོ་འདིས། །ཤེས་རབ་མཉམ་ཉིད་བོགས་འདོན་བྱེད། །མཉམ་ཉིད་ཕྱག་རྒྱ་ཆེན་པོ་ཡི། །ཐབས་མཁས་གནད་རྣམས་གོ་བར་བྱེད། །དེ་གང་ཞེ་ན། གངས་ཀྱི་ཆུ་ཤིན་ཏུ་བསིལ་བ་དེས་གྲང་རླུང་ཤས་ཆེ་བ་རྣམས་རྐང་ལག་འཁུམས་པ་དང༌། ནད་རྣམ་པ་སྣ་ཚོགས་བྱུང་བ་ཡི་ཁྲག་དང་མཁྲིས་པ་ཤས་ཤིན་ཏུ་ཆེ་བ་རྣམས་ལ་གངས་ཀྱི་ཆུ་ཤིན་ཏུ་བསིལ་བས་ཕན་པ་ཡིན། དེ་ཉིད་ལ་སྒོམ་བཟང་ངན་མེད། འབྱུང་བ་བཞི་ལས་གྲུབ་པའི་ལུས། ཕྱི་རོལ་གྱི་ཚ་གྲང་རྣམ་པ་གཉིས་ཀྱི་ཆ་སྙོམ་མ་ཤེས་ན། ཁེ་གྲགས་ཀྱི་སྙིང་རུས་ཀྱིས་གྲི་རྣོན་པོས་རྐེད་པ་བཅད་ན་འཚོ་བ་མི་ནུས་པ་འདྲ། བ་ཚྭའི་ཆུ་འམ་བལ་ཡུལ་ལྟ་བུའི་ཚད་པའི་ཡུལ་དུ་བསྡད་ན་ཚད་པའི་ནད་ཀྱིས་ན་བ་ལ་སོགས་པའི་ཉེས་པ་བྱུང་སྟེ། གངས་ཀྱི་ཆུ་བསིལ་བས་ཕན་ཏེ་དེ་ཡང་སྔ་མ་དང་འདྲ། སྒོམ་བཟང་ངན་མེད། མཚོ་མ་དྲོས་པ་ནི་ཆུ་ཡན་ལག་བརྒྱད་དང་ལྡན་པ་བསིལ་དྲོད་སྙོམ་པ་ནད་ཐམས་ཅད་ལ་ཕན་པ། དེ་བཞིན་གཤེགས་པས་བྱིན་གྱིས་བརླབས་པ་ཡིན་པས་ཏི་སེ་ལ་ནད་བྱུང་ན་མ་ཕམ་གྱིས་ཕན་པ་ཡིན། རི་དང་གནས་ཐ་དད་པ་ཐམས་ཅད་ལ་ཚད་པ་དང་བསིལ་བ་དང༌། མཉམ་པ་ཐམས་ཅད་དེ་ལྟར་ཤེས་པར་བྱ། ནད་ཀྱི་འབྱུང་བ་རོ་སྙོམས་འདི། །ཡི་གེར་བཀོད་ལས་བྱུང་བ་ཡི། །འགྲོ་བའི་དགེ་བ་མ་ལུས་ཀུན། །བླ་མེད་བྱང་ཆུབ་མཆོག་ཐོབ་ཤོག། །། ༤༥༡༽ ༄། །གངས་ཏི་སེ་ཨུ་རྒྱན་མེ་ཉག་ཁྱི་ཐན་གསུམ་ན་བཞུགས་པའི་དགེ་འདུན་རྣམས་ལ་སྤྲེངས་པ།

ཨོཾ་སྭསྟི། འཇིག་རྟེན་གསུམ་གྱི་མགོན་པོ་ཆོས་ཀྱི་རྒྱལ་པོ་བཅོམ་ལྡན་འདས་རྡོ་རྗེ་འཆང་ཆེན་པོ་ནས། མགོན་པོ་ཕག་མོ་གྲུ་པ་རྩ་བ་དང་བརྒྱུད་པའི་བླ་མ་དམ་པ་རྣམས་ཀྱི་སྲས་དམ་པར་གྱུར་ཅིང༌། རྒྱུད་བྱིན་གྱིས་བརླབས་པ་གངས་ཏི་སེ་དང༌། ཨུ་རྒྱན། རྒྱ་མི་ཉག ཁྱི་ཐན་གསུམ་གྱི་རྒྱལ་ཁམས་ཡན་ཆད་ན་བཞུགས་པའི་དགེ་འདུན་སྒྲུབ་པ་རྩེ་གཅིག་ཏུ་ཉམས་སུ་ལེན་པ་རྣམས་ལ། སྐྱབས་བླ་མ་དང་དཀོན་མཆོག གྲོགས་ཆོས་བྱེད་པའི་སྐྱེས་བུ་དམ་པ། བྱང་ཆུབ་ཀྱི་སྙིང་པོ་མ་ཐོབ་ཀྱི་བར་དུ། མི་འབྲལ་བ། རྡོ་རྗེ་སྤུན་གྲོགས་མ་གཏོགས་པ། མི་ཆོས་དང་ཕྱོགས་རིས་དང༌། དབུས་གཙང་ཁམས་གསུམ་དང༌། ང་དང༌། ཁོ་དང༌། ཁྱོད་དང་ཕྱོགས་དང་རིས་མེད་པ་ལགས། རྒྱ་ལའམ་གལ་ཏེ། ང་ཁྱོད་ཕྱོགས་རིས་བྱུང་ན། ཕྱོགས་རིས་དེས་མི་སྟོངས། བླ་མ་དང་དཀོན་མཆོག་ཆོས་སྐྱོང་བའི་སྲུང་མ་རྣམས་ཀྱིས་སྤོང་བར་གྱུར་ནས་མཐའ་ངན་ལམ་དུ་འགྲོ་བར་འགྱུར་བ་ཡིན་ཏེ། དཔེར་ན་སྐྱུ་ར་སྨྲ་བཅད་པ་ལ་སྐྱུ་ར་ཁྲི་ཚོ་བཅོ་བརྒྱད་ཀྱིས་མ་སྟོངས། ཡུལ་དབུས་གཙང་གི་བླ་མ་དང༌། གྲོགས་པོ་དང༌། བུ་སློབ་རྣམས་ཀྱིས་སྟོངས་པ་ལྟ་བུ་ཡིན། ཀྱེ་ཀྱེ་ཀྱེ། ཕ་མ་ཉེ་དུ་གཉེན་འབྲེལ་དང༌། །ང་བདག་ཕྱོགས་རིས་སྤངས་པ་ཡི། །རྣལ་འབྱོར་དབང་ཕྱུག་རི་ཁྲོད་པ། །མ་མ་ཚན་ཚན་མ་མཛད་པ། །སྒྲུབ་པ་སྙིང་པོ་བྱེད་པ་ཡིས། །སྐྱེས་བུ་དམ་པར་བཀུར་བར་ཞུ། །དཔེར་ན་ཁྱེད་ཀྱི་བླ་མ་དེས། །བླ་མ་བུ་སློབ་མ་བསམ་ཤིང༌། །དབོན་པོ་d ཕ་རྒྱུད་བུ་སྤུན་ སྐྱུ་ར་གཅིག་གཅིག་གིས། །སོ་ཆས་འབད་པ་བྱས་ན་ཡང༌། །བླ་མ་བུ་སློབ་གཉེན་འབྲེལ་རྣམས། །ཁྱོད་ལ་གཅིག་པུས་ཆོག་པར་གྱིས། །སྙམ་པར་བསམས་ནས་འབྲེལ་བ་གཅོད། །གཞན་གྱིས་གནོད་པ་སྣ་ཚོགས་སྒྲུབ། །དེ་དང་འདྲ་བར་ཤེས་པར་མཛོད། །མ་མ་ཚན་ཚན་ཕྱོགས་རིས་རྣམས། །ང་བདག་འཁྲུལ་པའི་རྣམ་རྟོག་གིས། །བཅིངས་པའི་རྟོག་པ་སྤོངས་མཛོད་ལ། །སྒྲུབ་པ་ཚུལ་བཞིན་མཛད་པ་ཡང༌། །ཡར་ལམ་མར་ལམ་མ་གཏོགས་པ། །ཇི་སྲིད་ལོ་ལྔའི་བར་ཉིད་དུ། །སྒྲུབ་པ་སྙིང་པོར་མཛད་པར་ཞུ། །ཁྱེད་རྣམས་མཐུན་པར་བཞུགས་པ་དང༌། །སྒྲུབ་པར་མཛད་པའི་གཏང་རག་ཏུ། །ཆབ་ཚ་ཞོ་གསུམ་འབུལ་ཞིང་མཆིས། །ཁོག་གང་མཛད་ནས་གསོལ་བར་ཞུ། །གནས་དང་དུས་དང་ཏིང་འཛིན་དང༌། །ཡི་དམ་གྲོགས་ཀྱི་ཐབས་རྣམས་ཀྱིས། །ཏིང་འཛིན་རྒྱལ་པོ་བསྐྱེད་པ་ཡི། །རོ་སྙོམས་གནད་ཀྱི་མན་ངག་གཅིག

།བསྐུར་བས་དེ་ཡང་ཉམས་ལེན་མཛོད། །ཆོས་ཀྱི་རྒྱལ་པོའི་རྒྱལ་ཁམས་སུ་འཚེ་བ་མེད་པ་ཙམ་མ་གཏོགས། གདོད་མཐའ་བར་གསུམ་འཛམ་གླིང་གང་ན་ཡང་རྒྱལ་པོ་རྣམས་ལ་རྫས་དང་ཡོ་བྱད་ཀྱི་དངོས་པོ་མེད་པས་མིང་བཙད་ལྟོགས་སུ་ཐོགས་པ་ཡིན། ཇོ་བོས་ཁྱེད་རྣམས་ལ་དངོས་པོ་སྟེར་རྒྱུ་མི་རྙེད། རྙེད་ན་ཡང་རྒྱལ་པོ་རྣམས་ནི་བྱ་བ་མང་བ། བྱེད་པ་མང་བས་ང་མི་འདོད་ཅེས། ཤཱཀྱའི་སྲས་ཀྱི་དགེ་འདུན་གྱིས་མི་ལེན་པ་ཡིན། དེ་སྔོན་ཕན་ཆད་ཇོ་བོས་ཕྱོགས་ཐམས་ཅད་དུ་བསྐྱངས། ད་ཕྱིན་ཆད་ཇོ་བོས་ཁྱོད་ལ་འབུལ་བ་བྱེད་པ་ཐམས་ཅད་མ་ལེན་ཅིག ཇོ་བོ་ལ་སློང་འཕྲོ་མ་བྱེད་ཅིག ངའི་ཇོ་བོ་མངའ་རིས་སུ་བཞུགས་སུ་ཆུག་ཅིག ངའི་བཀའ་མ་བཅག་ཅིག ཡོན་བདག་ཇོ་དགེ་དང་ཡོན་བདག་པ་རྣམས་ཀྱང༌། སྒོམ་ཆེན་པ་ལ་མོས་གུས་རན་ཚོད་ཙམ་གྱིས་ཆོག་པ་ཡིན། ཤུགས་ཀྱིས་རྒྱབ་ནས་སྐྱོང་བ་ཡིན། ཁྱེད་ཀྱིས་ཡོད་ཚད་གཅིག་ལ་བྱིན་ཡང་ཆོས་སུ་འགྲོ་བའི་ངང་ཕན་པ་ཤིན་ཏུ་དཀའ་བ་ཡིན་པས། བདག་ཉིད་དང་ནི་གཞན་ལའང་རུང༌། །སྡུག་བསྔལ་ཡིན་ཡང་གང་ཕན་དང༌། །ཕན་དང་བདེ་བ་རྣམས་བྱ་སྟེ། །བདེ་ཡང་མི་ཕན་མི་བྱ་འོ། །ཞེས་གསུངས་པས་དེའི་རྗེས་སུ་འབྲང་བར་བྱའོ། །སྒོམ་ཆེན་པ་རྣམས་ཀྱང་རང་ལ་རྒྱུ་རྐྱེན་ཅི་འོས་ཙམ་ཡོད་ཀྱི་བར་དུ་ཏི་སེ་ལ་སྒྲུབ་པ་བྱས་ན་ལེགས། རྒྱུ་རྐྱེན་མེད་པར་བསོད་སྙོམས་དང༌། སློང་ཕྲོ་མང་པོས་ཐམས་ཅད་སུན་ཕྱུང་བ་ཡིན་ཏེ། དེ་བཅོམ་ལྡན་འདས་ཀྱིས་བཀག་པ་ཡིན། དེ་ནས་འཚོ་བ་མ་འདང་ན་ནི་ཏི་སེར་མ་བསྡད་པར། འཚོ་བ་སླ་བ། དགེ་སྦྱོར་འཕེལ་བ། ལྷོ་བལ་གྱི་མཐར་སྡོམ་པ་འཆོར་བ་ཡིན་པས། སྐད་རིགས་མི་གཅིག་པ་ལྷོ་བལ་གྱི་མཐའ་མ་ཡིན་པ། བོད་ཀྱི་རྒྱལ་ཁམས་གང་ཡང་རུང་བར་བསྡད་ནས་སྒྲུབ་པ་རྩེ་གཅིག་ཏུ་མཛད་པར་ཞུ། དེ་ཡང་མ་ག་Z་ཡི་བྱང་ཆུབ་ཤིང་དྲུང་དུ། །ཐུབ་པ་ཆེན་པོས་རྫོགས་པའི་བྱང་ཆུབ་བརྙེས། །སློབ་དཔོན་ཏིDན་དུ་གཉེར་བ་ནི། །ནང་པ་སངས་རྒྱས་པ་ལ་གཏན་མེད་དེ། །ཐ་དད་དགོན་པ་རྣམས་སུ་ཐུགས་དམ་མཛོད། །བུ་ལ་སྙིང་གཏམ་སྙིང་པོར་གདམས། །རྫོགས་སོ།།

།། ༤༥༢༽ ༄། །དབུས་གཙང་ཁམས་གསུམ་གྱི་བུ་སློབ་སྐྱེས་བུ་རྣམས་ལ་གདམས་པ།། ་ལི་ཀ་ལ་སོགས་པ་རྗེས་སུ་ཕྱོགས་པ་དང༌། འཕགས་པ་དྲུག་སྡེ་ཆོ་མ་ཆོ་དགུ་མཛད་པ་རྣམས་ལ་ཐུབ་པ་ཆེན་པོ་དེ་ཉིད་ཀྱི་སྲས་དགེ་སློང་གི་དགེ་འདུན་གྱི་ཚོགས་དང༌། སྟོན་པ་དང་བསྟན་པ་ལ་སྙིང་ཉེ་ཞིང་གཏོང་མི་ཕོད་པའི་ཁྱིམ་བདག་མགོན་མེད་ཟས་སྦྱིན་དང༌། དགེ་བསྙེན་མ་ས་ག་མ་ལ་སོགས་པས་བསྟན་པ་དར་ཞིང་རྒྱས་པར་འདོད་པའི་མཛད་པ་དང༌། རྒྱལ་པོ་ཤག་གི་རིགས་མ་ཡིན་པ། བྲམ་ཟེ་གྲོང་ཉ་གྲོ་ཏ་ཅན་དུ་སྐུ་འཁྲུངས་ཤིང་བྲམ་ཟེ་ཆེན་པོའི་བརྟུལ་ཞུགས་འཛིན་པའི་འོད་སྲུང་ཆེན་པོ་དང༌། ཤཱ་རིའི་བུ་དང་མོའུ་འགལ་གི་བུ་ཆེན་པོ་དང༌། རྗེའུ་རིགས་སུ་སྐུ་འཁྲུངས་པ་འཕགས་པ་རབ་འབྱོར་དང༌། རྣ་བ་བྱེ་བ་རི་དང༌། འབྲེག་མཁན་ལས་རབ་ཏུ་གཤེགས་པ་ཉེ་བར་འཁོར་བ་དང༌། གཞན་ཡང་ཡུལ་ཐ་དད་པ་ནས་འདུས་ཤིང་རིགས་ཐ་དད་པ་ལས་རབ་ཏུ་བྱུང་བ། ཐུབ་པ་ཆེན་པོའི་སྲས་བསྟེན་པ་ནི་ཡུན་ཐུང༌། རིགས་རུས་ནི་ཐ་དད། བརྟུལ་ཞུགས་ནི་མི་འདྲ་བ་ལས་རབ་ཏུ་བྱུང་བ་རྣམས་ཀྱིས། བཅོམ་ལྡན་འདས་ཀྱི་ཐུགས་ཀྱི་དགོངས་པ་རྫོགས་པར་བྱས་ཤིང༌། ལེགས་པའི་སྐར་མ་དང༌། ལྷ་སྦྱིན་དང་རྗེས་སུ་ཕྱོགས་པ་ལ་སོགས་པ་ཡུན་རིང་པོར་བསྟེན་པ། བསྟན་པ་ལ་གནོད་ཅིང་སེམས་ཅན་དམྱལ་བར་འགྲོ་བ་དེ་རྣམས་རྒྱལ་བའི་སྲས་རྣམས་ཀྱིས་ཆད་པ་སྟོན་པའི་བསྟན་པ་སྔོན་བྱུང་བ་དང༌། དེང་སང་རྗེས་སུ་ཞུགས་པ་རྣམས་ཀྱི་ཉམས་སུ་བླང་བའི་རིམ་པ། ཉམས་པར་མི་འགྱུར་བའི་ཆོས་རྣམ་པ་བདུན་ཡིན་པར་གསུངས་པ་ལས་ཀྱང་ཡང་དང་ཡང་དུ་འདཔོའི་རྗེས་སུ་ཕྱོགས་པ་ཅི་འདུག་པ་དང༌། གང་མང་བ་བལྟས་ནས་དེའི་ཕྱོགས་དང་བཅས་པ་གཞོམ་པར་བྱ་བའི་ཚུལ་ལུགས་འཕགས་པ་ཤཱ་རིའི་བུ་དང་མོའུ་འགལ་གྱི་བུ་ཆེན་པོས་ལྷ་སྦྱིན་ཕྱོགས་དང་བཅས་པ་ཕམ་པར་བྱས་པ་ལྟར་བཅོམ་པ་དང༌། ཕྱོགས་ལོག་བྱ་བ་དང༌། སེར་མོ་བཤུ་བ་དང༌། བླ་མ་དགེ་འདུན་དང་བཅས་པ་ལ་འདིས་འདི་བྱས་ཡི་གེ་བསྐུར་བ་ལ་སོགས་པ་ཚར་བཅད་པར་བྱ་བ་དང༌།

ཚོགས་ཀྱི་འཁོར་ལོར་སྙད་བཏགས་ནས་ཤ་ཆང་གི་ཟ་རྒྱན་བྱེད་པ་ཚར་གཅད་པ་དང༌། མི་ཆོས་ཀྱི་གནོད་པ་བྱེད་པ་ལ་ཇི་ལྟར་འོས་པའི་ཆད་པ་བགྱིད་པ་དང༌། སྒྲུབ་པ་སྙིང་པོར་བྱེད་ཅིང་ཆོས་དང་མཐུན་པ་ཐམས་ཅད་བཀུར་བས་སངས་རྒྱས་ཀྱི་བསྟན་པ་དར་ཞིང་རྒྱས་པར་འགྱུར་བས་དེ་ལྟར་དུ་འབད་པར་ཞུ་འཚལ།། །། ༤༥༣༽ ༄། །སྟོན་མ་སྒོམ་བཙུན་མ་དང་དགེ་བསྙེན་མ་སྒོམ་ཆེན་མ་ལ་གདམས་པ།། ཨོཾ་སྭསྟི། བླ་མ་རིན་པོ་ཆེས། ཐུབ་པ་ཆེན་པོ་སངས་རྒྱས་བཅོམ་ལྡན་འདས་གྱི་སྲས་རྒྱལ་བ་ཐམས་ཅད་ཀྱི་འཁོར་རྣམ་པ་བཞི། དགེ་སློང་མ་དང༌། དགེ་བསྙེན་མ་བཅོམ་ལྡན་འདས་ཀྱི་ཡུམ་སྐྱེ་དགུའི་བདག་མོ་ཆེན་མོ་གོའུ་ཏ་མ་དང༌། དགེ་བསྙེན་མ་ས་ག་མའི་རྗེས་སུ་སློབ་པ། ཐུབ་པའི་བསྟན་པ་རིན་པོ་ཆེ་ལ་གཅེས་སྤྲས་སུ་མཛད་ཅིང༌། བསླབ་པ་རིན་པོ་ཆེ་རྣམ་པ་གསུམ་མིག་གི་འབྲས་བུ་ལྟར་བསྲུངས་བ། བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཀྱིས་རང་གི་རྒྱུད་སྨིན་ཅིང་དག་པར་བྱས་ནས། གཞན་རྒྱུད་སྨིན་ཅིང་དག་པར་བྱེད་པའི་རབ་ཏུ་བྱུང་བ། བརྟུལ་ཞུགས་ཀྱི་ཁུར་ཁུར་ནས་སྒྲུབ་པ་ཚུལ་བཞིན་དུ་མཛད་པའི་སྟོན་མ་སྒོམ་བཙུན་མ་རྣམས་དང༌། དགེ་བསྙེན་མ་བསྒོམ་ཆེན་མ་རྣམས་ལ་གདམས་པ། དེ་སྔོན་ཕན་ཆད་བདག་ན་སོ་གཞོན་པ་དང༌། ཆོས་དང་བྱ་བྱེད་ཀྱི་བརྩོན་འགྲུས་སློབ་མ་སྨིན་པར་བྱེད་པའི་ཐབས་ལ་མཁས་པས། སངས་རྒྱས་བཅོམ་ལྡན་འདས་ལ་ཡང་འཁོར་རྣམ་པ་བཞི་འདུག སྒྲུབ་པ་ཚུལ་བཞིན་དུ་བྱེད་པ་ལ་ནི། ཇོ་མོ་རྗེ་བཙུན་མ་ལྷ་རྗེ་མ་དང་མང་པོ་གཅིག་གིས་བསྟན་པའི་སོ་ག་བཟུང་ནས་གདའ་སྙམ་ནས། ཆོས་ཟབ་པ་དང་རྒྱ་ཆེ་བ་ཐམས་ཅད་ཚོགས་དང་དཔག་ཏུ་བསྟན་པ་ལགས། དེ་ཕྱིན་ཆད་འཁོར་གྱི་དཀྱིལ་འཁོར་དུའང་གྲྭ་པ་བཟང་འབྲིང་ངན་གསུམ་ཡོད་པ་དང༌། ཉོན་མོངས་པའི་དུག་གི་སྟོབས་ཆེན་པོ་འཕེལ་བས། རང་ཉིད་བསྲེགས་ཅིང་གཞན་བསྲེག་པར་བྱེད་པ་མང་བར་གྱུར་བ་དང༌། རང་ཉིད་ཀྱི་ཁ་དང་ཞལ་ཏ་འབད་པ་བྱས་ཀྱང་བྱས་པ་བསྒྲུབ་པའི་རྟེན་གྱི་གང་ཟག་ཉུང་བ་དང༌།

སྐྱེས་བུ་དམ་པ་དབང་ཆེན་པོ་འཛིན་པ་ཕན་པ་དང་བདེ་བ་ལ་དགའ་བས། གཟུང་བའི་ཡུལ་མེད་ན་འཛིན་པའི་ཤེས་པ་ཉེ་བར་ཞི་བར་གོང་མ་རྣམས་ཀྱིས་བཅའ་ཁྲིམས་ཤིན་ཏུ་དམ་པར་བྱས་པས། བཙུན་མ་དང་སྒོམ་མ་ངའི་དྲུང་དུ་ཡར་ལ་མི་འབྱོན་པར་ཞུ། དེ་ལྟར་གྱུར་ན་བླ་མ་ནི་ཁྱོད་ཡིན། ཉམས་སུ་ཇི་ལྟར་བླང་སྙམ་ན། གདམས་ངག་གཞན་མེད་སངས་རྒྱས་བཅོམ་ལྡན་འདས་ཀྱིས་ཆོས་ཐམས་ཅད་ཀྱི་སྙིང་པོ་ལྷག་པ་ཚུལ་ཁྲིམས་ཀྱི་བསླབ་པ་མིག་གི་འབྲས་བུ་བཞིན་དུ་བསྲུངས་པས། ཏིང་ངེ་འཛིན་རང་དབང་མེད་པར་སྐྱེ། སེམས་རང་ཤུགས་ཀྱིས་དུལ། དེ་ལ་ཏིང་ངེ་འཛིན་གྱི་བསླབ་པ་དང༌། སེམས་ཀྱི་བསླབ་པ་ཞེས་ཟེར། སེམས་དུལ་བ་ལས་རང་གི་སེམས་ཀྱི་གཤིས་ཉིད་སྤྲོས་པ་ཐམས་ཅད་ཀྱི་མཐའ་དང་བྲལ་བ་ཡོད་མེད་དམ་གཟུང་འཛིན་གྱིས་སྟོང་པ། སེམས་ཀྱི་འདུག་ལུགས། ལུས་ཀྱི་འདུག་ལུགས། སྣང་བའི་འདུག་ལུགས་འཁོར་འདས་ཀྱིས་བསྡུས་པའི་ཆོས་ཐམས་ཅད་ཀྱི་འདུག་ཚུལ་མངོན་དུ་མི་འགྱུར་ཁ་མེད་པས། རྒྱལ་བའི་བསྟན་པ་རིན་པོ་ཆེའི་བབས། གསུམ་པོ་འདི་ལས་མི་འདའ། བདག་ལ་དད་པ་དང་གུས་པ་ཡོད་པ་ཐམས་ཅད་ཀྱང༌། ཚེ་སྔ་མ་ཕན་ཆད་དམ། འདི་ཡི་སློབ་མར་གྱུར་པ་ཡིན་པས་ང་ལ་ཡང་སངས་རྒྱས་ཆོས་ཀྱི་སྐུའི་འདུ་ཤེས་ཀྱི་མོས་གུས་ཚད་དུ་བསྐྱལ། བསྔོ་བ་དང་སེམས་བསྐྱེད་གཉིས་པོ་ལེགས་པར་ཁོང་དུ་ཆུད་པར་བྱས་ནས་ཡིད་ཀྱང་བསམ། ངག་ཏུ་ཡང་བརྗོད། ལུས་ངག་ཡིད་གསུམ་འབད་པ་ཆེན་པོས་ཉམས་སུ་བླང་བར་བྱ། འདིར་ཕྱིན་ཡང་དེ་བས་མེད། འདི་བས་སངས་རྒྱས་ཀྱི་ཞིང་ཁམས་གར་ཕྱིན་ཡང་ཉམས་སུ་བླང་བའི་རིམ་པ་འདི་ལས་མེད་པས་ནན་ཏན་ཆེན་པོས་ཉམས་སུ་བླང་བར་ཞུ། ཐུབ་པའི་སྲས་འཁོར་རྣམ་པ་བཞི་རབ་ཏུ་བྱུང་བ་དང༌། དགེ་བསྙེན་མ་རྣམས་ལ་གདམས་པའི་གདམས་ངག་དང་རྗེས་སུ་བསྟན་པ་ལགས་པས་ཉམས་སུ་བླང་བར་ཞུའོ།། །།

 ༤༥༤༽ ༄། །འཕགས་པ་སུམ་ཅུ་རྩ་གསུམ་པའི་ལེའུ་ནས་གསུངས་པ་བཞིན་མི་འབྲལ་བར་གདམས་པ།། འཕགས་པ་སུམ་ཅུ་རྩ་གསུམ་པའི་ལེའུ་ནས། དེ་ལ་ཇི་ལྟར་ན། བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་ནམ་མཁའ་དང་འདྲ་བར་ཤེས་ཞེ་ན། ལྷའི་བུ་ཁམས་གསུམ་པ་ནི་སེམས་ཙམ་དུ་ཟད་ལ། སེམས་དེ་ཡང་གཟུགས་མེད་པ། བསྟན་དུ་མེད་པ། ཐོགས་པ་མེད་པ་རྣམ་པར་རིག་བྱེད་མ་ཡིན་པ་སྒྱུ་མ་ལྟ་བུ་སྟེ། སེམས་དེ་ཡང་སེམས་ཀྱི་ཆོས་ཉིད་ཀྱིས་བཙལ་ཡང་མི་རྙེད་དོ། །སེམས་གང་གིས་སེམས་ཡོངས་སུ་བཙལ་བའི་སེམས་དེ་ཡང་མི་རྙེད་དོ། །སེམས་དེ་མི་དམིགས་པས་ཆོས་ཐམས་ཅད་མི་དམིགས་སོ། །ཆོས་ཐམས་ཅད་མི་དམིགས་པས་ཆོས་གང་ཡང་མཚན་མ་རྫས་སུ་ཡང་དག་པར་མི་མཐོང་སྟེ། ཆོས་ཐམས་ཅད་ལ་ཆགས་པར་མི་འགྱུར་རོ། །ཆོས་ཐམས་ཅད་ཡོངས་སུ་མ་གྲུབ་པའི་ཕྱིར། ནམ་མཁའ་དང་འདྲ་བར་ཤེས་སོ། །ཡང་སྲིད་གསུམ་ཐམས་ཅད་སེམས་ལས་འགྲུབ་པར་འགྱུར། སེམས་དེ་ཡང་ནི་རང་བཞིན་མཐོང་བ་མེད། ཡང་བཀའ་བསྩལ་པ། བདག་ཉིད་དང་ནི་གཞན་དག་གི །གཉིས་ཀའི་སྡུག་བསྔལ་རབ་ཤེས་ནས། །བདག་གི་སྡུག་བསྔལ་ཞི་བྱེད་ཅིང༌། །གཞན་གྱི་སྡུག་བསྔལ་ཀུན་ཞི་བྱེད། །སེམས་ཅན་ཐམས་ཅད་བྱང་ཆུབ་སེམས། །སེམས་དེ་ལ་ནི་འདོགས་པར་བྱེད། །སེམས་ལ་ཆོས་རྣམས་ཐམས་ཅད་ཀྱང༌། །དོན་གཅིག་ཏུ་ནི་འདོགས་པར་བྱེད། །སེམས་ཅན་ཀུན་གྱི་བསོད་ནམས་གང༌། །དུས་གསུམ་གྱིས་ནི་བསྡུས་པ་དང༌། །སངས་རྒྱས་ཀུན་གྱི་བསོད་ནམས་གང༌། །དེ་དག་ཀུན་གྱིས་རྗེས་ཡི་རང༌། །དགེ་བ་དེ་དག་ཐམས་ཅད་ཀྱང༌། །སེམས་ཅན་ཀུན་ལ་སྦྱིན་པར་བྱེད། །སངས་རྒྱས་ཀྱི་ནི་ཡེ་ཤེས་ཕྱིར། །ལྷག་པའི་བསམ་པས་འཇུག་པར་བྱེད། །སེམས་ནི་སྐྱེས་པ་ཐམས་ཅད་ཀྱང༌། །བྱང་ཆུབ་ཏུ་ནི་ཡོངས་སུ་བསྔོ། །ཆོས་ཉིད་མ་གཏོགས་སེམས་ཅན་ནམ། །བྱང་ཆུབ་ཀྱང་ནི་མཐོང་བ་མེད། །དེ་ནི་སེམས་དང་བྱང་ཆུབ་ཀྱང༌། །རྣམ་པ་གཉིས་སུ་མི་མཐོང་སྟེ། །བྱང་ཆུབ་དེ་ཡི་མཚན་ཉིད་དག

།སེམས་ཀྱང་དེ་ཡི་མཚན་ཉིད་ཡིན། །མཉམ་པ་ཉིད་ཀྱི་ཆོས་རྣམས་མཉམ། །དེ་ནི་གནས་པ་ཡོད་མིན་ཏེ། །མཛངས་པ་ཐབས་ལ་མཁས་པ་ནི། །དཀར་པོའི་ཆོས་ཀྱིས་རྒྱལ་བར་འགྱུར། །དབྱིངས་དེ་ལ་ནི་འཕེལ་བ་མེད། །ཆོས་ཀྱི་དབྱིངས་ནི་བསམ་མི་ཁྱབ། །སངས་རྒྱས་ཆོས་རྣམས་ཚོལ་བ་ལ། །རྟག་ཏུ་ཆོག་པར་འཛིན་པ་མེད། །བདག་ནི་དཀར་པོས་རྒྱས་སོ་སྙམ། །དེ་ནི་སེམས་ཀྱིས་བསམ་མི་བྱེད། །དེ་ནི་གང་དུ་བསྔོ་བ་ཡི། །བྱང་ཆུབ་དེ་ཡང་མཆོག་མི་འཛིན། །སྦྱིན་པ་མི་རྟོག་སྦྱིན་པར་བྱེད། །རློམ་སེམས་མེད་པར་ཚུལ་ཁྲིམས་བསྲུང༌། །རྟག་ཏུ་བཟོད་པ་སྒོམ་བྱེད་ལ། །སེམས་ཅན་ལ་ཡང་གནས་པ་མེད། །སེམས་དང་ལུས་ནི་དབེན་པ་ཡིས། །རྟག་ཏུ་བརྩོན་འགྲུས་རྩོམ་པར་བྱུང༌། །རྟོག་མེད་བསམ་གཏན་ཕུན་སུམ་ཚོགས། །ཤེས་རབ་ཀྱི་ནི་ཕ་རོལ་སོན། །སེམས་ཅན་རྣམས་ཀྱང་སྨིན་བྱེད་ལ། །དེ་ནི་དམིགས་པས་གནས་པ་མེད། །ཞིང་ཡང་ཡོངས་སུ་སྦྱོང་བྱེད་ལ། །ལྷག་པར་འཛིན་པའང་ཡོད་མ་ཡིན། །དེ་ནི་སངས་རྒྱས་ཡེ་ཤེས་ཚོལ། །ཡི་གེ་རྣམས་ལའང་ཆགས་པ། བྱང་ཆུབ་སེམས་དཔའི་མིང་གི་རྙེད་པས་འཚོ་བར་འགྱུར་བྱེད་ལ། བྱང་ཆུབ་སེམས་དཔའི་བསླབ་པ་ལ་མི་སློབ་པ་དང༌། དམ་པའི་ཆོས་སྤོང་བ་ཡལ་བར་འདོར་ཞིང་ཟློག་པར་མི་བྱེད་པ་དང༌། བྱང་ཆུབ་སེམས་དཔའ་གཞན་དག་གི་རྙེད་པའི་བར་ཆད་བྱེད་ཅིང་བསྔགས་པ་མ་ཡིན་པ་བརྗོད་པ་དང༌། ལུས་ཀྱི་ལས་དང༌། ངག་གི་ལས་དང༌། ཡིད་ཀྱི་ལས་སམ་བསྲུངས་པ་དང་ལྡན་པའི་བྱང་ཆུབ་སེམས་དཔའ་ནི་འགྲོ་བ་ངན་པར་འགྲོ་བར་འགྱུར་རོ། །ཡང་དེ་ཉིད་ནས། མོའུ་འགལ་གྱི་བུ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཉིད་ན། གླིང་ཆེན་པོ་བཞི་འཇིག་རྟེན་གྱི་ཁམས་གང་ན། ཚངས་པའི་གཟུགས་ཀྱིས་ཆོས་སྟོན་ཏེ། དེ་བཞིན་གཤེགས་པ་རབ་ཏུ་འབྱུང་བ་དང༌། གོས་ངུར་སྨྲིག་མི་སྟོན་པ་ཡང་ཡོད་དོ། །དེ་བཞིན་དུ་བརྒྱ་བྱིན་དང༌། དེ་བཞིན་དུ་སྐྱེ་བ་ཐམས་ཅད་ཀྱིས་ཀྱང་ཆོས་སྟོན་ཏོ། །སྟོང་གསུམ་འདི་ན་ཇི་ལྟར་མོས་པའི་སེམས་ཅན་ལ་མོས་པ་བཞིན་དུ་ཆོས་སྟོན་ཏེ།

སངས་རྒྱས་ཀྱི་ཞིང་ཚད་མེད་པ་གཞན་དང་གཞན་དག་ཏུ་ཡང་ཆོས་སྟོན་ཏོ། །དེ་ལ་ནི་ཉན་ཐོས་དང་རང་སངས་རྒྱས་ཐམས་ཅད་འཇུག་པར་མི་ནུས་སོ། །མོའུ་འགལ་གྱི་བུ། དཔེར་ན། ཟླ་བ་ཉི་མའི་དཀྱིལ་འཁོར་ནི། །གཞལ་མེད་ཁང་ནས་མི་གཡོ་ལ། །གྲོང་དང་གྲོང་ཁྱེར་གྲོང་རྡལ་དང༌། །རྒྱལ་པོའི་ཕོ་བྲང་ཀུན་ཏུ་སྣང༌། །དེ་བཞིན་ཐུབ་མཆོག་སངས་རྒྱས་ནི། །རང་གི་ཞིང་ལས་མ་གཡོས་ལ། །དཔག་མེད་རྒྱལ་བའི་ཞིང་དུ་སྣང༌། །སེམས་ཅན་ཇི་ལྟར་སྨིན་གྱུར་པར། །དེ་ལྟར་རྒྱལ་བས་ཆོས་སྟོན་ཏོ། །ཞུས་པས་རྒྱལ་བ་མཆོག་གང་ལགས། །ལན་དུ་སྒྱུ་མའི་སྐྱེས་བུ་ལ། །དམན་དང་མཆོག་གི་ཁྱད་བཞིན་དུ། །ཐམས་ཅད་ཁྱད་པར་མེད་པ་ནི། །ཆོས་ཀུན་སྤྲུལ་པའི་ངོ་བོ་ཉིད། །ཆོས་ཀུན་རང་བཞིན་ཉིད་སྟོང་པ། །ཀུན་ཏུ་བརྟགས་ལས་བྱུང་བ་སྟེ། །དེ་དག་ཇི་ལྟར་འདོད་པ་བཞིན། །རྣམ་པར་བསྒྲུབ་པར་བྱེད་མོད་ཀྱི། །ཆོས་ཀྱི་དབྱིངས་ལ་སྐྱེ་འཇིག་མེད། །ཆོས་དབྱིངས་སྟོན་པས་ཐུགས་ཆུད་ཕྱིར། །དེ་བཞིན་གཤེགས་པའི་སངས་རྒྱས་ན། །སྒྲིབ་མེད་ཐོགས་པ་མེད་པ་ཡིས། །རྣམ་པར་གཟིགས་པར་གྱུར་པ་ཡི། །སངས་རྒྱས་ཞིང་ཁམས་དེ་དག་ན། །སེམས་ཅན་ཇི་སྙེད་ཡོད་པ་ཀུན། །སྔ་ཕྱི་མེད་པར་མིར་གྱུར་ལ། །རྒྱལ་པོ་འཁོར་ལོས་སྒྱུར་བར་གྱུར། །རྒྱལ་པོ་དེ་དག་རེ་རེ་ལ། །དེ་སྙེད་དག་གི་འཁོར་ཡོད་ཀྱང༌། །འཁོར་ལོས་བསྒྱུར་བའི་རྒྱལ་པོ་ནི། །འཁོར་དང་བཅས་པ་ཐམས་ཅད་ལ། །རྒྱལ་བའི་སྤུ་ཡི་ཁུང་གཅིག་ནས། །རེ་རེའི་མདུན་དུ་དེ་བཞིན་གཤེགས། །དགེ་སློང་དགེ་འདུན་བཅས་པ་རྣམས། །ཡང་དག་སྟོན་པར་མཛད་ན་ཡང༌། །གཅིག་གིས་གཅིག་ཀྱང་མི་ཤེས་ཏེ། །རང་རང་དེ་བཞིན་གཤེགས་པ་མཐོང༌། །སྤུ་ཡི་ཁུང་བུ་ཐམས་ཅད་ཀྱང༌། །སྔར་བཞིན་རྫུ་འཕྲུལ་སྟོན་པ་ཡིས། །དེ་བཞིན་གཤེགས་པའི་རྫུ་འཕྲུལ་གྱི། །བརྒྱ་འམ་སྟོང་ངམ་འབུམ་གྱི་ཆ། །གྲངས་སམ་ཆ་འམ་བགྲང་བ་འམ། །དཔེ་དང་རྒྱུར་ཡང་མི་འགྱུར་བར། །བཅོམ་ལྡན་འདས་ཀྱིས་བཀའ་བསྩལ་ཏོ། །འཁོར་ལོས་བསྒྱུར་བ་དེ་དག་གི

།བསོད་ནམས་ཕུང་པོ་མང་པོ་དེས། །དེ་བཞིན་གཤེགས་པའི་བ་སྤུ་ཡི། །ཁུང་གཅིག་ཡོངས་སུ་འགྲུབ་པར་འགྱུར། །དེ་ལྟར་སྟོན་པ་བཅོམ་ལྡན་གྱིས། །མོའུ་འགལ་བུ་ལ་བཀའ་བསྩལ་ཏོ། །འདི་ལྟར་ཟབ་དང་རྒྱ་ཆེ་བའི། །མདོ་རྒྱུད་མང་པོ་མཐོང་བའི་ཚེ། །བདག་གི་བླ་མའི་བཀའ་བསྩལ་དྲན། །ཕར་གཅིག་ཚུར་གཅིག་རྩོད་པ་ཡིས། །ལམ་གཅིག་དྲང་པོར་བསྟན་པ་ཡང༌། །རྒྱལ་བ་ཡིན་ཞེས་སྨྲ་བ་ལ། །བླ་མའི་གསུང་ལ་ངེས་ཤེས་སྐྱེས། །མ་ལུས་འགྲོ་བ་ཐམས་ཅད་ལ། །སངས་རྒྱས་འདུ་ཤེས་བསྐྱེད་པ་ཡི། །གཏན་ཚིག་ཟབ་མོ་འདི་ན་གདའ། །རྒྱལ་བའི་ལུང་རྣམས་ཀུན་གྱིས་ཤེས། །སྒོམ་ཆེན་ཐོལ་ལེར་དྲིས་པའི་ལན། །ཨ་ལ་ལ་ཞེས་ལན་གསུམ་ཟེར། །རྒྱལ་བའི་དམ་ཆོས་རིན་ཆེན་དང༌། །དུས་རྣམས་རྟག་ཏུ་མི་འབྲལ་ཤོག །འདི་འདྲ་སྟོན་པའི་དགེ་བའི་བཤེས། །མགོན་པོ་ཕག་མོ་གྲུ་པ་དང༌། །སྐད་གཅིག་ཙམ་ཡང་མི་འབྲལ་ཤོག །དུས་རྣམས་རྟག་ཏུ་མཉེས་པ་དང༌། །མཉེས་ཤིང་ཅི་མཉེས་བྱེད་པར་ཤོག། །། ༤༥༥༽ ༄། །ཐེག་ཆེན་གནད་ཀྱི་སྙིང་བསྡུས་རྒྱལ་བའི་གསུང་རབ་དུས་གསུམ་གསལ་བྱེད།། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་རྗེ་ཕག་མོ་གྲུ་པ་ལ་ཕྱག་འཚལ་ལོ། །བྱིན་གྱིས་བརླབ་པར་མཛད་དུ་གསོལ། ཁྱོད་ཀྱི་བླ་མ་ལ་ཁྱད་ཆོས་ཐུན་མོང་མིན་པ་མང་པོ་ཡོད་ཟེར་ཡང༌། རྩ་བ་བསྡུས་ས་མེད་པ་ཐར་ཐོར་རྣམ་པར་འཐོར་བ་ཡིན། ཡུན་རིང་པོར་དབང་པོ་རབ་དང་ལྡན་པའི་རྟེན་གྱི་གང་ཟག་ཅིག་ཉེ་གནས་སུ་བྱས། ཡུན་རིང་དུ་བསྟེན་ནས་གཟོད་གོ་བ་སྲིད་སྙམ་ན། བསྡུས་པའི་དོན་འདི་ལྟ་སྟེ། རྫོགས་པའི་བྱང་ཆུབ་ཏུ་སངས་རྒྱས་རྒྱ་བའི་རྒྱུ། བྱང་ཆུབ་ཀྱི་སེམས་མ་གཏོགས་པ་ཡོད་དམ་མེད། དེ་མེད་པར་ཐམས་ཅད་ཞལ་མཐུན་པ་ཡིན་ལ། དེ་ཡང་སྨོན་པ་བྱང་ཆུབ་མཆོག་ཏུ་སེམས་བསྐྱེད་པ་སྔོན་དུ་འགྲོ་བ་ཅན་ཡིན། དེ་ཡང་འཇིག་རྟེན་གསུམ་གྱི་མགོན་པོ་ཕག་མོ་གྲུ་པ་དང༌།

ཇོ་བོ་ཆེན་པོ་རྗེ་ལྷ་གཅིག་གི་ལུགས་ཀྱིས། བྱང་ཆུབ་ཀྱི་སེམས་སྡོམ་པ་རྟེན་ཅན་དུ་བཞེད་པ་ཡིན་ཏེ། གང་གི་ཕྱིར་ཞེ་ན། བསོད་ནམས་ཀྱི་ཚོགས་བསགས་པ་ཕ་རོལ་ཏུ་ཕྱིན་པ་ལྔ་དང༌། ཡེ་ཤེས་ཀྱི་ཚོགས་ཤེས་རབ་ཀྱི་ཕ་རོལ་ཏུ་ཕྱིན་པ་སྔོན་དུ་འགྲོ་བ་ཅན་ཡིན་པས། དེ་ཡོད་ན་བྱང་ཆུབ་ཀྱི་སེམས་སྐྱེ། མེད་ན་མི་སྐྱེ་སྟེ། དེ་ལྟར་ཡང་བདག་མིང་འདི་ཞེས་བགྱི་བས། ཚེ་ཐོག་མ་མེད་པ་ནས་ཐ་མ་ད་ལྟ་ལ་ཐུག་གི་བར་དུ། སྦྱིན་པའི་རང་བཞིན་དང༌། ཚུལ་ཁྲིམས་དང༌། བསྒོམས་པ་ལས་བྱུང་བའི་དགེ་བའི་རྩ་བས་སེམས་བསྐྱེད་དོ་ཞེས་པས་སྔོན་ལ་ཚད་མེད་པ་རྣམ་པ་བཞིས་བློ་སྦྱངས་པ་དང༌། སྐྱབས་འགྲོ་ཁྱད་པར་ཅན་བྱས་པ་དང༌། རྒྱུའི་གཙོ་བོ་བླ་མ་ལ་སངས་རྒྱས་ཀྱི་འདུ་ཤེས་སྐྱེས་པ་ལས་སྐྱེ་བར། ཐུབ་པའི་གསུང་རབ་ཐམས་ཅད་དུ་གསུངས་ཤིང༌། བླ་མ་དམ་པའི་གདམས་ངག་གིས་ངེས་པས། སེམས་འདི་སྐྱེས་ན་འཇུག་པ་སྐྱེ་བྱེད་ཀྱི་རྒྱུ་བླ་མ་ལ་སངས་རྒྱས་ཀྱི་འདུ་ཤེས་སྐྱེས་པ། སྨོན་པ་བརྟན་པ་རྣམ་པ་གཉིས་གཞིར་གྱུར་ནས་འཇུག་པ་བླང་བ་རྣམ་པ་གསུམ་སྟེ། དཔའ་བར་འགྲོ་བའི་ཏིང་ངེ་འཛིན་གྱི་རྗེས་སུ་འབྲངས་ནས་མཐར་རྫོགས་པའི་བྱང་ཆུབ་ཏུ་སངས་རྒྱ་བ་དང༌། འཕགས་པ་འདུལ་བ་གཏན་ལ་དབབ་པ་ཉེ་བར་འཁོར་གྱིས་ཞུས་པའི་མདོ་དང༌། བྱང་ཆུབ་སེམས་དཔའི་ས་དང༌། སྡོམ་པ་ཉི་ཤུ་པའི་རྗེས་སུ་འབྲངས་ནས་ཉིན་མཚན་ཆ་དྲུག་ཏུ་བྱ་བ་དང༌། རྗེ་བཙུན་མི་འཁྲུགས་པའི་རྗེས་སུ་འབྲངས་ནས་གོམ་པ་འདེགས་འཇོག་གི་བར་དུ་ཡང་མི་བརྗེད་པར་བྱ་བ་དང་གསུམ། གང་ཟག་དབང་པོའི་བྱེ་བྲག་གིས་ཤེས་པར་བྱ་ཞིང་ཉམས་སུ་བླངས་པ་ནི་གཞིར་གྱུར་པ། བྱང་ཆུབ་སེམས་དེ་ལས་སྦྱོར་བ་བྱང་ཆུབ་ཀྱི་སེམས། དངོས་གཞི་ཕ་རོལ་ཏུ་ཕྱིན་པ་དྲུག་ལྡན། རྗེས་འཁོར་གསུམ་ཡོངས་སུ་དག་པ་མི་དམིགས་པའི་བསྔོ་བ་དང་བཅས་པ་ནི་ཕ་རོལ་ཏུ་ཕྱིན་པའི་སྒྲུབ་རྒྱུད། ཇོ་བོ་ཆེན་པོ་རྗེ་ལྷ་གཅིག་གི་རྗེས་སུ་འབྲངས་པའི་ཉམས་ལེན།

བློ་ལྡོག་རྣམ་པ་བཞི་ལས་སེམས་ངེས་པར་སྦྱངས་ནས་ཐེག་པ་ཆེན་པོར་ངེས་པ་ནི། ཕ་རོལ་ཏུ་ཕྱིན་པའི་ཐེག་པ་སྒྲུབ་རྒྱུད་དང་བཤད་རྒྱུད་དུ་བཅས་པའི་གནད་དང་མན་ངག རྒྱས་པ་དང་བསྡུས་པ་ཐམས་ཅད་དུ་ཤེས་པར་བྱའོ། །དེ་ཡང་གང་ཟག་དབང་པོ་རབ་ཏུ་གྱུར་པ་བྱང་ཆུབ་ཀྱི་སེམས་ཀྱི་མཐུ་རྒྱས་པ། ལྟོགས་པ་ཟས་ཀྱིས་གདུང་པ་ལྟར་མྱུར་དུ་སངས་རྒྱས་ནས་སེམས་ཅན་གྱི་དོན་བྱ་བར་འདོད་པས། ཐེག་པ་ཆེན་པོ་གསང་སྔགས་ཀྱི་སྒོར་འཇུག་པར་བྱ་སྟེ། དེ་ཡང་རྒྱུད་སྡེ་རིན་པོ་ཆེ་རྣམ་པ་བཞིར་མ་འདུས་པ་མེད་ལ། དེ་ཡང་མགོན་པོ་རིན་པོ་ཆེའི་ཞལ་སྔ་ནས། རྒྱུད་སྡེ་རིན་ཆེན་་ཉིད་བསྒོམ་པ་ཡི། །རྒྱུ་མཚན་གནད་རྣམས་བཀའ་བསྩལ་པས། །མགོན་པོ་དེ་ཡི་གསུང་བཞིན་བསྒྲུབ། །དེ་ལ་ཐེག་ཆེན་གསང་སྔགས་དང༌། །ཕ་རོལ་ཕྱིན་པའི་ཐེག་པ་ཡི། །ཁྱད་པར་གང་ཞེས་བསམ་པ་ཀུན། །དབང་ཉིད་ཁྱད་པར་ཡིན་ནོ་ཞེས། །ངེས་ཤེས་གཏན་ཚིགས་དང་བཅས་པར། །ཁོང་དུ་ཆུད་པར་བྱ་བ་འོ། །བླ་མེད་རྡོ་རྗེ་ཐེག་པ་འདི། །སྒྲུབ་པའི་རྟེན་གྱི་གང་ཟག་དང༌། །གེགས་སེལ་བོགས་འདོན་ཐབས་རྣམས་དང༌། །རྒྱུ་དང་ལམ་དང་འབྲས་བུ་ཡི། །གེགས་སེལ་ཡོན་ཏན་བསྐྱེད་པ་དང༌། །སྐྱོན་རྣམས་དག་པར་བྱ་བ་དང༌། །གནས་སྐབས་མཐར་ཐུག་འབྲས་བུ་ཀུན། །ཇི་ལྟར་མིག་དང་ལྡན་པ་ཡིས། །ལག་པའི་མཐིལ་དུ་བཞག་པ་ཡི། །སྐྱུ་རུ་ར་ཡི་འབྲས་བུ་བཞིན། །མགོན་པོ་ཕག་མོ་གྲུ་པ་དང༌། །དཔལ་ལྡན་འགྲོ་མགོན་ཨ་ཏི་ཤས། །ལེགས་པར་བསྟན་པའི་དམ་ཚིག་ལ། །ནན་ཏན་ཆེན་པོར་མ་གནས་ན། །བསྒྲུབས་པའི་འབྲས་བུ་གང་ཡིན་པས། །གསང་སྔགས་ཡིན་ནོ་བྱས་ན་ཡང༌། །ཨ་མ་ཨ་ཛི་ང་རེ་འཇིགས། །ཐོག་མར་ཕུང་བ་སྣ་ཚོགས་ཀྱི། །སྡུག་བསྔལ་རྒྱ་མཚོར་གནས་ནས་ཀྱང༌། །བར་དུ་ཕུང་བ་གནས་མེད་དང༌། །རྡོ་རྗེ་དམྱལ་བ་འཇིགས་ཀྱང་འཇིགས། །ཐ་མར་གཏིང་མཐའ་མེད་པ་ཡི། །འཁོར་བའི་རྒྱ་མཚོ་བསམ་ལས་འདས། །དེ་ཕྱིར་གསང་སྔགས་དམ་ཚིག་ནི། །ཟབ་པའི་ཕྱག་རྒྱ་བཞི་ཡི་གནད། །མཁས་པ་རྣལ་འབྱོར་དབང་ཕྱུག་གིས། །ལག་མཐིལ་སྐྱུ་རུ་ར་ལ་བལྟ། །ལྷ་དང་བཅས་པའི་ས་ལམ་གྱི། །གེགས་དང་བར་ཆད་སེལ་བ་དང༌། །ཡོན་ཏན་རྒྱ་མཚོ་སྐྱེད་པ་ཡང༌། །དཀའ་བར་གྱུར་པ་མ་ཡིན་ན། །བརྒྱ་ཕྲག་སྟོང་ཕྲག་ཁྲི་ཕྲག་དང༌། །འབུམ་ཕྲག་ལ་སོགས་འཁོར་རྣམས་ཀྱི། །ཡོན་ཏན་སྐྱེད་པ་སྨོས་ཅི་དགོས། །ཐམས་ཅད་མཁྱེན་པ་བཅོམ་ལྡན་འདས། །རྒྱལ་བ་ཉིད་ཀྱིས་གསུངས་པ་དང༌། །མགོན་པོ་བཅོམ་ལྡན་རྡོ་རྗེ་འཆང༌། །ཕག་མོ་གྲུ་པའི་བཀའ་སྩལ་འདི། །ཉམས་སུ་བླངས་པས་ཉམས་སུ་མྱོང༌། །ཉམས་སུ་མྱོང་བས་རང་རྒྱུད་ཚིམས། །དེ་བས་ཚོགས་ཀྱི་དཀྱིལ་འཁོར་ཉིད། །སྐྱོང་བར་འདོད་པའི་བྲོད་པ་སྐྱེས། །སྔགས་དང་ཕ་རོལ་ཕྱིན་པ་ཡི། །ཐེག་ཆེན་གནད་ཀྱི་དོན་བསྡུས་པ། །ཟབ་ཅིང་རྒྱ་ཆེ་ནམ་མཁའ་འམ། །རྒྱ་མཚོ་ཆེན་པོ་ལྟ་བུ་འདི། །མགོན་པོ་ཕག་མོ་གྲུ་པ་ཡི། །བཀའ་དྲིན་དྲན་ནས་བྲིས་པ་འདིས། །མགོན་པོ་དེ་ཡི་ཐུགས་དགོངས་མཆོག

།ནམ་མཁའ་མཉམ་པའི་སེམས་ཅན་རྣམས། །བདེ་ཐོབ་སྡུག་བསྔལ་བྲལ་ནས་ཀྱང༌། །བླ་མེད་བྱང་ཆུབ་མཆོག་ཐོབ་ཤོག །རྗེ་རིན་པོ་ཆེ་མགོན་པོ་ཕག་མོ་གྲུ་པའི་ཐུགས་ཀྱི་དགོངས་པ། རྣལ་འབྱོར་པ་རི་ཁྲོད་ཀྱི་དགོན་པར་སྒྲུབ་པ་སྙིང་པོར་བྱས་ཤིང༌། དཀའ་བ་ཉམས་སུ་བླངས་ཤིང༌། ལུས་སྲོག་གདོན་ལྟོར་བཏང་ནས་ཉམས་སུ་བླངས་པའི་ཉམས་མྱོང༌། སྙིང་དང་འདྲ་བའི་སློབ་མ་རྣམས་ལ་གནད་ཀྱི་སྙིང་པོ། རྒྱལ་བའི་གསུང་རབ་དུས་གསུམ་གསལ་བྱེད་ཅེས་བྱ་བ། །རྫོགས་སོ།། །། ༤༥༦༽ ༄། །དམ་པའི་ཆོས་ལ་ནན་ཏན་གྱིས་ཤི་ཁར་མི་འགྱོད་ཙམ་རེ་མཛོད་ཅེས་པ།། ཨོཾ་སྭསྟི། ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །མགོན་པོ་དུས་གསུམ་སངས་རྒྱས་ཀྱིས། །ལེགས་གསུངས་ཆོས་ལ་ཕྱག་འཚལ་ལོ། །དུས་གསུམ་རྒྱལ་བའི་དགོངས་པ་མཆོག །བསམ་མེད་ཡིད་ལ་མི་བྱེད་པ། །རང་བྱུང་ཕྱག་རྒྱ་ཆེན་པོ་འདི། །མཐར་ཐུག་རྫོགས་པའི་བྱང་ཆུབ་ཡིན། །ཐོག་མ་བར་དང་མཐའ་མར་དགབས་ན་ཇི་ལྟར་གསལ། །ཉོན་མོངས་འཁོར་བའི་རྒྱ་མཚོ་ཚོགས། །རྣམ་པར་རྟོག་པ་མ་ཡིན་ནམ། །རང་བྱུང་ཕྱག་རྒྱ་ཆེན་པོ་དེ། །དེ་དང་བྲལ་བ་ཡིན་ན་ཀོ །སུ་ཡིས་སུ་ལ་ཇི་ལྟར་དྲི། །ཁམས་གསུམ་འཁོར་བའི་སེམས་ཅན་དེ། །རྣམ་པར་རྟོག་ལས་བྱུང་གྱུར་ན། །དེ་ལས་གྲོལ་བར་བྱེད་པ་དེ། །རང་གིས་གང་ལ་ཇི་ལྟར་འགྲོལ། །བུ་གཅིག་ལེགས་པར་དགོངས་དང་ཀྱེ། །གསུམ་པོ་གང་གིས་ཀྱང་མི་ཕན། །ཕྱག་རྒྱ་ཆེན་པོ་བསྒོམས་པས་ཕན།། །། ༤༥༧༽ ༄། །རྣལ་འབྱོར་སྒོམ་ཆེན་དང་གྲྭ་པ་སོགས་འབྱུང་བ་ཞེས་པ།། ཨོཾ་སྭསྟི། བླ་མ་ཡི་དམ་དཀོན་མཆོག་ལ། །གུས་པས་ཕྱག་འཚལ་སྐྱབས་སུ་མཆི། །སྔོན་ཡང་བཀའ་དྲིན་མི་ཆུང་ཆེ། །ད་རུང་བྱིན་གྱིས་བརླབ་ཏུ་གསོལ། །རྗེ་གོང་མ་རྣམས་ཀྱི་བཀའ་དྲིན་གྱིས། །ཡོན་ཏན་མེད་པའི་སྤྲང་པོ་ལ། །ཕྱོགས་རིས་མེད་པ་ཐམས་ཅད་ཀྱིས། །ང་འབུ་ཐུགས་ལ་ཤིན་ཏུ་བཏགས། །ཐུབ་པའི་གསུང་གི་རྗེས་སུ་འབྲངས། །མཐོང་ཚད་ཐམས་ཅད་རབ་ཏུ་བྱུང༌། །རབ་ཏུ་བྱུང་བའི་གྲྭ་པ་ལ། །ནོར་བུ་དབང་གི་རྒྱལ་པོ་ལྟར། །དགོས་འདོད་ཐམས་ཅད་ཐམས་ཅད་བྱུང༌། །གངས་ཁྲོད་འགྲིམ་པའི་རྣལ་འབྱོར་བྱུང༌། །རི་ཁྲོད་འགྲིམ་པའི་སྒོམ་ཆེན་བྱུང༌། །ཚོགས་དཔོན་ཆེ་དགུ་མང་པོ་བྱུང༌། །དགེ་བཤེས་རྣམས་ཀྱི་གྲྭ་པ་བྱུང༌། །སྡེ་པ་རྣམས་ཀྱི་གནས་དཔོན་བྱུང༌། །གནས་གཞི་རྣམས་ཀྱི་གཟའ་མི་བྱུང༌། །ས་བདག་རྒྱལ་པོའི་སྐུ་རྐྱེན་བྱུང༌། །འདུན་གྲོས་བྱེད་པའི་གཙོ་བོ་བྱུང༌། །བུ་ཆུང་གསོ་བའི་མཐུ་ཆེན་བྱུང༌། །ཚོང་ལུག་འདེད་པའི་སྣ་ཁྲིད་བྱུང༌། །སྐྲད་པ་རྣམས་ཀྱི་དཔོན་པོ་བྱུང༌། །སྒོམ་མ་རྣམས་ཀྱི་བདག་པོ་བྱུང༌། །ཡོན་བདག་མོ་ཡི་བུ་རྫི་བྱུང༌། །བཤའ་ལུག་གསོད་པའི་བཤན་པ་བྱུང༌། །ཁྱིམ་ཕུགས་འདེགས་པའི་རྐུན་མ་བྱུང༌། །བསྟན་པའི་དགྲ་བོ་ཆང་འཐུང་བྱུང༌། །ཨེ་མ་ངོ་མཚར་རྨད་དུ་བྱུང༌། །མིང་ལ་བླ་མ་རིན་ཆེན་ཟེར། །བླ་མ་ཡུལ་གསུམ་ཕྱོགས་ན་མེད། །རིན་ཆེན་ཟེར་བ་འདི་རེ་བདེན། །བྱུང་ལུགས་འདི་འདྲ་རེ་རེ་ལ། །མང་པོ་མང་པོ་བྱུང་བ་དེས། །བཟང་ངན་འབྲིང་གསུམ་བགྲང་མ་ལང༌། །བཅས་བཅོས་ཁ་ཏ་བྱས་མ་ལང༌། །ཚར་བཅད་རྗེས་གཟུང་བྱས་མི་ལང༌། །གཏིང་མཐའ་མེད་པའི་འཁོར་བ་འདི། །རང་ལོག་རང་དངས་མི་སྲིད་པས། །རང་ལ་སྙིང་བརྩེ་ཡོད་པ་རྣམས། །དམ་པའི་ཆོས་ལ་ནན་ཏན་མཛོད། །ཤི་ཁར་མི་འགྱོད་ཙམ་རེ་མཛོད། །རང་ལ་སྙིང་རྗེ་ལྟ་རྟོག་མཛོད།།

།།

 ༤༥༨༽ ༄། །ཆོས་ཀྱི་རྒྱལ་པོ་ཚ་རོང་ཇོ་བོ་བླ་ཞང་གི་སྡུག་སྡུམ་བྱེད་པ།། ཨོཾ་སྭསྟི། དུས་གསུམ་སངས་རྒྱས་ཀུན་གྱི་དངོས། །འཁོར་འདས་ཀུན་གྱི་བདག་ཉིད་མཆོག །འགྲོ་བའི་མགོན་པོ་རིན་ཆེན་གྱི། །ཞབས་ཀྱི་པVན་པོ་ཆེ། །བླ་མེད་མཆོག་གི་གདན་ས་དེ། །དུས་གསུམ་རྒྱལ་བའི་མཆོད་རྟེན་ཡིན། །རྒྱལ་བའི་མཆོད་རྟེན་བླ་མེད་པར། །གོང་མ་རྣམས་ཀྱི་བྱིན་རླབས་ཀྱིས། །ཁྱེད་ཉིད་དབང་བསྐུར་བྱིན་གྱིས་བརླབས། །ང་དང་འདིར་བཞུགས་དགེ་འདུན་གྱི། །ཐུགས་ཀྱི་དགོངས་པ་རྫོགས་པར་མཛད། །གོང་གི་ཕྲིན་ལས་ཆེན་པོ་དེ། །ཀུན་གྱི་ཐུགས་སུ་མ་ཤོང་ཞིང༌། །ཧ་ཧུ་ཟེར་བརྗོད་མང་ན་ཡང༌། །ཇི་ལྟར་ཆུ་ལ་ཆུ་བཞག་དང༌། །ཇི་ལྟར་མར་ལ་མར་བཞག་བཞིན། །མཐོ་དམན་བརྗོད་པ་རང་སར་ཞི། །བདག་གི་བླ་མ་དམ་པ་ཡིས། །གདན་ས་བརྒྱ་འགྱུར་སྟོང་འགྱུར་དུ། །སྔོན་བས་ལྷག་པར་འོང་ངོ་ཞེས། །བཀའ་བསྩལ་གསུངས་པ་བདེན་ནོ་ཞེས། །ང་ཡང་མངོན་ཤེས་ཅན་དུ་བཏང༌། །ངམ་ཤོད་ཀླུང་ན་བཞུགས་པ་ཡི། །ཆེ་འབྲིང་ཆུང་གསུམ་ཐམས་ཅད་ཀྱང༌། །ཁྱེད་ལས་བསམ་རྒྱུ་མི་གདའ་ཞིང༌། །འདི་ན་བཞུགས་པའི་དགེ་འདུན་དང༌། །བོད་ཁམས་ཡོངས་ཀྱི་འགྲོ་བ་ཀུན། །དགའ་ཞིང་བློ་བདེ་རྗེས་ཡི་རང༌། །བཞུགས་པའི་ས་ཕྱོགས་ཐམས་ཅད་དུ། །མུན་པ་མེད་ཅིང་སྣང་བར་གྱུར། །དགོངས་པ་རྫོགས་མཛད་སྐྱེས་ཆེན་ཁྱེད། །གདན་སར་བཞུགསོགས་ཚེ། །ཐུགས་ཀྱི་གཡོ་འགུལ་མི་མཛད་པར། །རྒྱུན་ཆད་མེད་པར་བཞུགས་པར་ཞུ། །གོང་གི་མཛད་པ་ཁོ་ན་ལྟར། །ཁྱེད་རང་དགེ་འདུན་སྐྱོང་བ་དང༌། །མཐོ་དམན་བྱ་བྱེད་བཏང་བ་དེས། །ཕྱོགས་སུ་མ་ལྷུང་ངོ་མཚར་ཆེ། །སྐྱེས་བུ་དམ་པའི་ནང་ཆ་བསྟན། །ཐམས་ཅད་ཀུན་གྱི་གཏིང་ཚོད་རིག །མཁས་དང་བཙུན་དང་བཟང་བ་དང༌། །བཟང་པོ་བཟང་པོ་ཐམས་ཅད་ཀྱང༌། །རིང་དུ་རིང་དུ་བསྲིང་ཙམ་ན། །ཞ་ངོན་ཞ་ངོན་ཆེན་པོར་ཐལ། །དེ་འདྲ་དེ་འདྲ་མང་པོ་དེས། །ངམ་ཤོད་ལུང་པ་སྐྱུག་ནག་ལོག

།ཆ་ལ་ཇེ་འཇིགས་ཇེ་འཇིགས་ཐལ། །ངེད་རང་སྤད་ཀྱི་རྣམ་ཐར་ལ། །ཧ་ཡ་ཧུ་ཡ་ཅི་ཟེར་ཡང༌། །འདམ་གྱིས་མ་གོས་པV་འདྲ། །དྲི་མས་མ་གོས་རིན་ཆེན་འདྲ། །གསལ་ཞིང་དག་པ་ཤེལ་སྒོང་འདྲ། །བློ་བདེ་སྐྱིད་པས་རྒྱལ་ཚབ་འདྲ། །གསོལ་བ་འདེབས་པས་སངས་རྒྱས་འདྲ། །འདྲ་ལུགས་མང་སྟེ་བརྗོད་མི་ལང༌། །སྔ་མ་བཞིན་དུ་མཛད་པར་ཞུ། །དམ་ཆོས་རིན་ཆེན་མ་གཏོགས་པ། །ཕན་ནམ་སྙམ་པ་ཨ་ཛིར་གདའ། །ཐུགས་ལ་ཞོག་དང་རིན་པོ་ཆེ། །ཆོས་ཀྱི་རྒྱལ་པོ་ཚ་རོང་བ། །བླ་ཞང་ཕྱོགས་རིས་མ་མཐུན་ཡང༌། །གཅིག་པུ་ཁྱེད་ཉིད་བསམ་པ་ཡིས། །སྙིང་ནས་ང་ལ་སྙིང་སྡུམས་ཕུལ། །ཁྱེད་རང་གཅིག་པུ་མ་གཏོགས་པ། །གཞན་དུ་མ་བསམས་རྒྱུ་མཚན་དེས། །སྐད་ཅིག་ཙམ་ཡང་འབྲལ་མི་ཕོད། །ཁོང་དང་བདག་ཅག་ཐམས་ཅད་ཀྱིས། །ཐུགས་དགོངས་རེ་བ་རྫོགས་མཛད་ནས། །མཐོ་དམན་འདི་ཀུན་གང་དུ་ཡང༌། །སྐྱོ་བསང་ཐུགས་དགོངས་མི་མཛད་ཞུ། །ཁྱེད་ཅག་ངམ་ཤོད་པ་རྣམས་ཀྱི། །ཐུགས་རྟེན་སྐྱོ་བ་བསང་བའི་ཕྱིར། །འཇིག་རྟེན་མགོན་པོ་རིན་ཆེན་གྱི། །གདུང་རྟེན་བཀྲ་ཤིས་འོད་འབར་འདི། །དགོངས་པ་རྫོགས་ཕྱིར་བཞུགས་པ་ལགས། །འདི་དང་མཉམ་དུ་བཞུགས་པར་ཞུ། །འགྲོ་བའི་བླ་མ་གཅིག་པུ་ཉིད། །དཔལ་ལྡན་ཕག་མོ་གྲུ་པ་ཡི། །ཐུགས་ཀྱི་དགུབ་ཏུ། །རྡོ་རྗེ་འཛིན་པ་མཆོག་ཐོབ་ཤོག །རིན་ཆེན་ཡབ་སྲས་བདག་ཅག་དང༌། །དུས་གསུམ་དཀོན་མཆོག་ཐམས་ཅད་ལ། །སྡང་ཞིང་འཚེ་བ་ཐམས་ཅད་ཀྱང༌། །མགོན་པོ་ཕག་མོ་གྲུ་པ་ཡི། །བླ་མེད་གདུལ་བྱ་མཆོག་ཉིད་དུ། །རྡོ་རྗེ་འཛིན་པ་མཆོག་ཐོབ་ཤོག །བདག་གི་ལུས་ངག་ཡིད་གསུམ་གྱིས། །མི་ཤེས་འཁྲུལ་པའི་དབང་སོང་ནས། །ཉེས་པར་གྱུར་པ་སྲིད་ན་ཡང༌། །བླ་མ་ཡི་དམ་ཆོས་སྐྱོང་དང༌། །དཔའ་བོ་མཁའ་འགྲོ་དཀར་ཕྱོགས་ཀྱིས། །བཟོད་པ་དམ་པ་བཞེས་ནས་ཀྱང༌། །བུ་གཅིག་བཞིན་དུ་བསྐྱང་མཛད་གསོལ། །བླ་མ་རིན་ཆེན་བྱིན་རླབས་ཀྱིས། །བདག་ལ་བྱམས་སམ་སྡང་ཡང་རུང༌། །མཐོང་བ་དང་ནི་ཐོས་པ་དང༌། །རེག་པ་དང་ནི་དྲན་པས་ཀྱང༌། །འཁོར་བའི་ཉེས་སྐྱོན་སྡུག་བསྔལ་དང༌། །བྲལ་ནས་བདེ་ཆེན་མཆོག་ཐོབ་ཤོག

།ཇོ་བོ་བླ་ཞང་གི་སྡུམས་བྱེད་པའི་གཙིགས་སུ་ཁྱེད་གདན་སར་བཞུགས་པར་ཆད་d ཁ་ཆད་བྱས་ པ་ཡིན་ནོ། །ཁྱེད་རི་པ་དེ་རྣམས་གདན་ས་དེར་བཞུགས་པར་ཞུས་པ་ཡིན། ཆོས་ཉམས་སུ་ལེན་པ་མཐའ་དག་ཕག་མོ་གྲུར་དགེ་སྦྱོར་ལ་བཏང་བ་ཡིན་པས། འདག་སྦྱར་དང་དགེ་སྦྱོར་ལ་འབད་པར་ཞུ། སུ་ཚུར་བྱུང་ཡང་ང་དང་མི་མཐུན་པ་ཡིན་ནོ། །གཞན་ཐམས་ཅད་ཀྱང་དེ་རང་དུ་བཞུགས་པར་ཞུ། །ཁྱེད་རྣམས་ལ་གསོལ་བ་འདེབས་པ་ཡིན་ནོ།། །། ༤༥༩༽ ༄། །དྲན་དང་ཤེས་བཞིན་བག་ཡོད་ཐུབ་པའི་མཁྱེན་པའི་ཡེ་ཤེས་སུ་གསུངས་པ།། ཨོཾ་སྭསྟི། ཐོག་མ་བར་དང་མཐའ་མར་དགེ །རང་གཞན་གཉིས་ཀྱི་དོན་ཆེན་གྲུབ། །བླ་མ་རྣམས་ཀྱི་ཐུགས་དགོངས་རྫོགས། །དུས་གསུམ་རྒྱལ་བའི་བསྟན་པ་རྒྱས། །ཕུན་སུམ་ཚོགས་པ་རྣམ་ལྔ་འདི། །ལྷུན་གྱིས་གྲུབ་ཅིང་རྩོལ་བ་མེད། །རྒྱུན་ཆད་མེད་པར་གྱུར་པ་དེ། །ངོ་མཚར་རྨད་བྱུང་རྗེས་ཡི་རང༌། །ཐུབ་པ་ཆེན་པོ་རྒྱལ་བའི་སྲས། །དྲན་དང་ཤེས་བཞིན་བག་ཡོད་པ། །ཐམས་ཅད་བསམས་ནས་བྱེད་པ་ནི། །ཐུབ་པས་མཁྱེན་པའི་ཡེ་ཤེས་གསུངས།། །།མ་བྱུང་མི་འབྱུང་བས། །སྡུག་པའི་དངོས་པོ་ཕུལ་བར་གྱུར་པ་འདི། །ཞལ་དུ་འདུ་བའི་དངོས་པོ་འགའ་ཞིག་ལ། །བསྒྱུར་ནས་ཅིས་ཀྱང་ཞལ་དུ་གསོལ་བར་ཞུ། །གཞན་ཡང་ཇ་སྲང་རྩེ་མོ་སུམ་ཅུ་ཐམ་པ་དང༌། །མར་ཚུད་གྲོད་ལིང་ཚོ་ལ་སྟུག་པ་དང༌། །གན་ཏ་གཅིག་དང་ཤ་རྐྱལ་གཅིག་ཀྱང་འབུལ། །བདག་གི་བསྣམས་ཕྱིང་གནམ་ག་སྔོན་པོ་དང༌། །ཕྱག་ཤན་རྒྱལ་པོ་མེ་ཉག་འགའ་གྲི་དང༌། །གློང་ཐང་ཟེ་ཙེ་རྡོ་རྗེ་སྒུར་ཆུང་འབུལ། །གཡང་ཤུན་སེར་པོ་འདི་ཡང་བཞུགས་གདན་མཛོད། །ཁུངས་ནས་བྱུང་བའི་ཆགས་བུ་གསོལ་བར་ཞུ། །དེ་ཡི་ནང་ཚངས་གཡང་མོའི་ན་བཟའ་མཆིས། །ཞེས་གདུགས་ཁྲ་བོ་གཅིག་དང་རྒྱ་ནག་གི །ཡུལ་ནས་བྱུང་བའི་ཆུ་གདུགས་ངོ་མཚར་ཅན། །ཆབ་དང་ཚད་པ་སྐྱོབ་པར་བྱེད་པ་ཉིད། །ཉིད་ཀྱི་དབུ་ལ་གསོལ་ནས་མཛད་པ་མཛོད། །བདག་གི་ཉེ་གནས་རྒྱལ་པོ་ཤག་ཡེ་ཡིས། །བདག་གི་ན་བཟའ་རས་ཕྱམ་གསོལ་འཕྲོ་དང༌། །རྗེ་བཙུན་རས་པའི་ཆར་དར་ཡུག་གཅིག་དང༌། །ཡོན་སྐྱབས་གྲོངས་པའི་རྒུན་འགྱེད་བྲེ་གསུམ་མོ། །བྱང་ཆུབ་ཡོན་ཏན་ཉེ་གནས་རྒྱལ་པོ་ཡིས། །ཇ་སྲང་སྟོང་དང་གསུམ་བརྒྱ་ཇ་ཕུད་ལགས། །ཉེ་གནས་གཉིས་སོགས་ཁམས་གསུམ་སེམས་ཅན་གྱི། །ཚོགས་གཉིས་རྫོགས་ཕྱིར་བཞེས་པར་མཛད་དུ་གསོལ། །སློབ་དཔོན་ཆེན་པོ་དགེ་བཤེས་རྒྱ་སྟོན་ལ། །ཆབ་ཚ་རྩེ་མོ་ཞོ་གང་འབུལ་ཞིང་མཆིས། །རི་པ་རྣམས་ལ་གསེར་ཞོ་སུམ་ཅུ་དང༌། །ཟབ་ཆེན་ཁ་ཐེའུ་མ་ཉམས་ཡུག་གསུམ་དང༌། །དམར་སེར་སྲུབས་གསུམ་དར་ཡུག་དྲུག་དང་ཡང༌། །མཛོ་གཅིག་འབུལ་བས་སྐྱེས་ཆེན་རྣལ་འབྱོར་པ། །མི་ཡི་སེང་གེ་རི་ཁྲོད་དབང་ཕྱུག་རྣམས། །ཐུགས་དམ་འཕེལ་ཞིང་དགྱེས་པར་དགོངས་པར་ཞུ། །སངས་རྒྱས་དཔལ་གྱི་ཤོལ་དུ་མཁན་པོ་ཆེན་པོ་བཞུགས། །དཀོན་མཆོག་དཔལ་དང་ཚུལ་འབར་དབོན་པོ་ལ། །དར་ཡུག་དམར་པོ་ཇ་ཞོ་གཅིག་དང་སྡེར་གསུམ་འབུལ། །སྡེར་གྱི་བར་ན་ཤིང་ཏོག་ཀུ་ཤུ་གསུམ་གསུམ་མཆིས།།

།། ༤༦༡༽ ༄། །ང་ཡི་སྙིང་གཏམ་ཚིག་གསུམ་རིན་ཆེན་ཕྱག་རྒྱ་མེ་ཏོག། ་པ་ཟད་པའི་མིང༌། །ངར་འཛིན་གྱི་རྩོད་པ་མ་ཞི་ན། །ཆེན་པོར་གྱུར་ཀྱང་བཟང་པོ་མིན། །ང་མེད་བདག་དང་བྲལ་བ་ལ། །རྒྱལ་བའི་དགོངས་པ་ཡིན་པར་བཞེད། །བོད་ཡུལ་དབུས་ཀྱི་རྣལ་འབྱོར་པ། །ཆེན་པོ་བཟང་པོར་གྲགས་པ་ཡི། །མངའ་བདག་རྒྱལ་བུ་ཐུབ་པ་དང༌། །དགེ་བཤེས་གྲྭ་པའི་མངོན་ཤེས་བཞིན། །ང་རྒྱལ་ཆེས་ན་སྨད་པའི་རྒྱུ། །ང་རྒྱལ་ཟད་པའི་བདག་མེད་དེ། །སྲིད་པའི་ནང་ན་ཆེན་པོ་མཆོག །མེད་ཀྱང་ཀུ་རེ་ཞུས་པ་ལགས། །ཀུན་ལ་མེད་པའི་ཆོས་གཅིག་པུ། །རང་གི་སེམས་ཉིད་ཁོ་ན་ཡིན། །དུས་གསུམ་སངས་རྒྱས་ཐམས་ཅད་དང༌། །ཁམས་གསུམ་འཁོར་བའི་སེམས་ཅན་ལ། །གཞི་ལ་བྱེ་བྲག་ཐ་དད་མེད། །མ་རིག་འཁོར་བའི་འཁྲུལ་རྟོག་དང༌། །རང་བྱུང་ཡེ་ཤེས་ཆེན་པོ་གཉིས། །གཞི་ལ་བྱེ་བྲག་ཐ་དད་མེད། །ཁམས་གསུམ་འགྲོ་དྲུག་སྡུག་བསྔལ་དང༌། །སངས་རྒྱས་སྐུ་གསུང་ཕྲིན་ལས་གཉིས། །གཞི་ལ་བྱེ་བྲག་ཐ་དད་མེད། །འཁོར་འདས་གཉིས་མེད་རོ་མཉམ་ལ། །ཐ་དད་མ་བྱེད་རྣལ་འབྱོར་པ། །ང་ནི་དུས་གསུམ་སངས་རྒྱས་ཡིན། །དུས་གསུམ་སངས་རྒྱས་ང་ཡིན་པས། །ང་དང་དུས་གསུམ་སངས་རྒྱས་ལ། །འཕྲིན་ལས་གཅིག་ཏུ་བཞུགས་པ་ལ། །མོས་གུས་རྒྱུན་ཆད་མ་མཆིས་ན། །ཡོན་ཏན་མི་ཟད་གཏེར་དང་འཇལ། །རང་སེམས་ཡིད་བཞིན་ནོར་བུ་ལ། །གསོལ་བ་ཐོབ་ཅིག་རྣལ་འབྱོར་པ། །སློབ་དཔོན་བྲམ་ཟེ་ཆེན་པོ་དང༌། །དཔལ་ལྡན་ཏིDི་ནཱ་རོ་ལ། །ཟབ་མོར་གྲགས་པའི་ཆོས་ཞུས་ཏེ། །སེམས་ཉིད་ལྷན་ཅིག་སྐྱེས་པ་དང༌། །སྣང་བ་ལྷན་ཅིག་སྐྱེས་པ་གཉིས། །མིང་གཅིག་ཐ་དད་མ་མཆིས་པས། །གསུམ་པོའི་གདམས་ངག་གཅིག་ཏུ་གོ །གཅིག་ཞུ་རང་ལ་ངོས་གཟུང་མེད། །མ་བཅོས་བཞག་པས་བདེ་བ་ཆེ། །བསྒོམ་རྒྱུ་རྡུལ་ཙམ་ངས་མ་མཐོང༌། །ཡེངས་སུ་མེད་དོ་རྣལ་འབྱོར་པ། །ཨེ་མ་ངོ་མཚར་མི་ཆེ་འམ། །ང་ནི་ནམ་མཁའི་དབྱིངས་ན་བཞུགས། །འཁོར་འདས་ཐམས་ཅད་ང་ལ་ཤོང༌། །ང་ནི་བར་སྣང་ཁམས་ན་བཞུགས། །ཐབས་དང་ཤེས་རབ་དབྱེར་མི་ཕྱེད། །ང་ནི་རི་རབ་རྩེ་ན་བཞུགས། །གསང་སྐད་ཆེན་པོས་འོ་དོད་འབོད། །ང་ནི་དུར་ཁྲོད་བརྒྱད་ན་བཞུགས། །རྣམ་པར་རྟོག་པ་ཟས་སུ་ཟ། །ང་ནི་འོག་མིན་གནས་ན་བཞུགས། །རྟོག་མེད་ཡེ་ཤེས་གོས་སུ་གོན། །ཨེ་མ་ངོ་མཚར་མི་ཆེ་འམ། །ཀྱེ་ཀྱེ་རྣལ་འབྱོར་དབང་ཕྱུག་རྣམས། །ཐབས་ཀྱི་ལྷ་སྐུ་སྒོམ་གྱུར་ནས། །དེ་ཡི་བྱ་བ་རྫོགས་གྱུར་ན། །དེ་ཉིད་བརྟན་པར་གྱུར་པ་ན། །ས་བདུན་ནོན་ཏེ་མཆོག་མི་ཐོབ། །རྩ་རླུང་བསྒོམ་པའི་སྒོམ་ཆེན་རྣམས། །སྐྱོན་མེད་དམིགས་པ་མཐར་ཕྱིན་ཡང༌། །རང་སངས་རྒྱས་དང་ཁྱད་པར་མེད། །བློས་བྱས་སྟོང་པ་བསྒོམས་གྱུར་ཀྱང༌། །ས་བརྒྱད་ཐོབ་པའི་རྒྱུ་རྐྱེན་མེད། །སློབ་དཔོན་འཕགས་པ་ཀླུ་སྒྲུབ་ཀྱིས། །དང་པོ་ལས་ཀྱི་སྦྱོར་བ་ཡིས། །ས་བརྒྱད་ཐོབ་པར་བཞེད་ན་ཡང༌། །ང་དང་དུས་གསུམ་སངས་རྒྱས་གཉིས། །དབྱེར་མེད་གཅིག་ཏུ་གྱུར་པ་ཡིས། །ས་ལམ་བརྩི་རྒྱུ་མ་མཐོང་བས། །རང་སེམས་བསྒོམ་ཞིག་རྣལ་འབྱོར་པ། །ཨེ་མ་ངོ་མཚར་འདི་འདྲ་བ། །བླ་མ་རྡོ་རྗེ་འཆང་ཆེན་ནི། །མཚན་དང་དཔེ་བྱད་དཔལ་འབར་ཞིང༌། །སངས་རྒྱས་ཐམས་ཅད་འདུས་པའི་སྐུ། །སེམས་ཉིད་རྡོ་རྗེ་འཆང་ཆེན་དེ། །དུས་གསུམ་སངས་རྒྱས་འཁོར་གྱིས་བསྐོར། །རྒྱུན་ཆད་མེད་པའི་ཆོས་གསུང་ཞིང༌། །འབྲལ་བ་མེད་པའི་གྲོགས་དང་བཅས། །མཆོད་པ་ཆེན་པོས་མཆོད་གྱུར་ཅིང༌། །རེ་བ་མེད་པའི་རྒྱན་དང་བཅས། །དོགས་པ་མེད་པའི་གདན་ལ་བཞུགས། །འཕེལ་འགྲིབ་མེད་པའི་ཞབས་ཏོག་མཛད། །རང་སེམས་བླ་མ་ཡིན་ནོ་རྣལ་འབྱོར་པ། །ན་ནིང་དུས་ཀྱི་དིང་སང་ན། །ང་ཡི་བུ་ཡི་དམ་པ་ནི། །ཞབས་ཏོག་ཅན་གྱི་རྣལ་འབྱོར་པ། །ཉིས་སྟོང་བདུན་བརྒྱ་རི་ལ་སོང༌། །འབྲི་གུང་དཔལ་གྱི་ནགས་ཁྲོད་དུ། །ཁྲི་ཚོ་གསུམ་དང་སྟོང་ཚོ་བརྒྱད། །བདུན་བརྒྱ་ལྔ་བཅུ་རྩ་དྲུག་ལ། །ཟབ་མོ་བཅུ་ཆོས་གསུམ་ཆོས་བཤད། །ཁྱེད་ཞབས་ཏོག་མཁན་གྱི་བུ་སློབ་ལ། །ཆོས་ལ་ཉེ་རིང་མི་བྱས་ཤིང༌། །འཁོར་ལ་བཟང་ངན་མ་བྱས་ཏེ། །མོས་གུས་རྟེན་ཅིང་འབྲེལ་འབྱུང་གིས། །རིམ་པ་ཐ་དད་གྱུར་ཀྱང་ནི། །ཆོས་ལ་ཕྱི་ནང་མེད་དོ་རྣལ་འབྱོར་པ། །དོ་གཅིག་དུས་ཀྱི་དེ་རིང་ལ། །བུ་ཞབས་ཏོག་ཅན་གྱི་དམ་པ་ཡིས། །གསེར་སྲང་བརྒྱ་དང་དྲུག་ཅུ་ཕུལ། །ལུས་དང་སྲོག་ལ་མི་བལྟ་ཞིང༌། །དད་གུས་ཆེན་པོའི་ཐུགས་དགོངས་ཀྱིས། །འབྲས་དང་ཆབ་ཚའི་བསྙེན་བཀུར་མཛད། །གཉིས་སུ་མེད་དང་ཐུགས་དམ་ལས། །དུས་གསུམ་སངས་རྒྱས་ཀྱི་དགོངས་པ་ཕུལ། །འབུལ་བར་ཆེའོ་རྣལ་འབྱོར་པ། །ཨེ་མ་ངོ་མཚར་འདི་ལྟ་བུ། །གཞན་དོན་རྣམས་ཀྱི་ཆོས་གཅིག་པུ། །བྱང་སེམས་ཡིན་ནོ་རྣལ་འབྱོར་པ། །ཚོགས་ཆོས་རྣམས་ཀྱི་ཆོས་གཅིག་པུ། །རྒྱུ་འབྲས་ཡིན་ནོ་རྣལ་འབྱོར་པ། །ཁྲིད་ཆོས་རྣམས་ཀྱི་ཆོས་གཅིག་པུ། །མི་རྟོག་ཡིན་ནོ་རྣལ་འབྱོར་པ། །ཕྱག་རྒྱ་བཞི་ཡི་ཡེ་ཤེས་ཀྱིས། །སྐད་ཅིག་ཉིད་ལ་རྟོགས་གྱུར་པ། །འབྲས་བུ་རྣམས་ཀྱི་ཆོས་གཅིག་ཡིན། །དམིགས་པ་རྣམས་ཀྱི་ཆོས་གཅིག་པུ། །བླ་མ་ཡིན་ནོ་རྣལ་འབྱོར་པ། །བོགས་འདོན་རྣམས་ཀྱི་ཆོས་གཅིག་པུ། །མོས་གུས་ཡིན་ནོ་རྣལ་འབྱོར་པ། །གེགས་སེལ་རྣམས་ཀྱི་ཆོས་གཅིག་པུ། །སྟོང་ཉིད་ཡིན་ནོ་རྣལ་འབྱོར་པ། །ཕྲིན་ལས་ཡིན་པའི་འགྲོ་མགོན་གྱིས། །སངས་རྒྱས་རྣམས་ཀྱི་དགོངས་པ་དེ། །ཞིང་དང་བསམ་པ་དངོས་པོ་གསུམ། །གཅིག་ཏུ་རྟོགས་པའི་རྣལ་འབྱོར་པ། །མཐོང་ཆོས་མྱོང་ངེས་ཟབ་མོ་འབྱུང༌། །ཚེ་གཅིག་ལུས་གཅིག་འདི་ཉིད་ལ། །རྡོ་རྗེའི་སྐུར་གྱུར་རྡོ་རྗེ་འཆང༌། །ཡིན་པའི་རྒྱུ་མཚན་ཟབ་མོ་དེ། །བུ་ཁྱོད་དང་ང་གཉིས་གཅིག་པ་བཞིན། །ཐ་དད་མ་བྱེད་རྣལ་འབྱོར་པ། །ང་ཡིས་བཤད་པའི་ཆོས་རྣམས་ལ། །ཁྱོད་ཀྱིས་མ་གོ་གང་ཡང་མེད། །ཁྱོད་ཀྱིས་གོ་བའི་ཆོས་རྣམས་ལ། །ང་ཡིས་མ་བཤད་གང་ཡང་མེད། །ངེད་ཀྱི་རྒྱུ་མཚན་ཟབ་མོ་དེ། །ངས་ཀྱང་གཞན་ལ་བསྟན་པ་མེད། །ཁྱོད་ཀྱང་ང་ལ་མི་ཞུ་སྟེ། །ཀུ་རེ་བག་ཙམ་བྱ་བ་ནི། །ང་ཡི་མིང་འདི་ཤེས་པར་མཛོད། །ནུས་ལྡན་བློ་གྲོས་ཨུ་རྒྱན་ཡུལ། །ནག་པོ་དགེ་བ་བསིལ་བའི་ཚལ། །གཏུམ་བྱེད་བདེན་སྨྲ་ཧ་ཧ་རྒོད། །ཉི་འོད་སྒྲོན་མ་སོ་ས་གླིང༌། །འཛི་ན་བྱང་ཆུབ་དཔལ་གྱི་རི། །བདེ་བྱེད་དགའ་བ་སྲིན་མོའི་གླིང༌། །ཉི་ཟླ་ཨི་མི་རྩི་ཀ་ལི། །དབྱངས་ལྡན་ལྐུགས་པ་ན་ག་ར། །རིན་ཆེན་དཔལ་ཉིད་ཁ་བ་ཅན། །རེས་འགའ་སྦྱིན་བདག་ཆེན་པོ་ཡིན། །རེས་འགའ་མུ་སྟེགས་བྱེད་འདུལ་ཅིང༌། །རེས་འགའ་བསྟན་བཅོས་ཆེན་པོ་བྱས། །དེ་ལྟར་རྣལ་འབྱོར་དབང་ཕྱུག་ལ། །ཀུ་རེ་ཀྱལ་ཀ་ཞུས་པ་ཡིན། །ཨེ་མ་ངོ་མཚར་མི་ཆེ་འམ། །རྒྱལ་པོ་མེ་དབོན་རྣམ་གསུམ་ཡང༌། །ཐ་དད་མ་བྱེད་རྣལ་འབྱོར་པ། །ཆེན་པོ་གསུམ་གྱི་འཕྲིན་ལས་ཀྱང༌། །རླུང་སེམས་གཉིས་ཀྱི་བྱེད་པ་ཡིན། །ང་ཡི་སྙིང་གཏམ་ཚིག་གསུམ་ཡིན། །ཀུན་ལ་མེད་པའི་ཆོས་གཅིག་པུ། །རིན་ཆེན་ཕྱག་རྒྱ་མེ་ཏོག་ཡིན།

།འདི་ཁྱོད་རང་བྱེད་དམ་གཞན་ལ་སྟེར། །ངས་ཀྱང་བྱ་ར་བྱེད་པ་ཡིན། །བསྔོ་བ་བསྔོ་བྱེད་བསྔོ་མཁན་གསུམ། །དམིགས་པ་མེད་པར་ཐིམ་པར་ཤོག །རྫོགས་སོ།། །། ༤༦༢༽ ༄། །མི་ཆོས་ཀྱི་འདུན་མ་ས་རེ་སི་རེ་ཞེས་པ་དགེ་སློང་ཆོས་ཀྱི་ཡེ་ཤེས་ལ་གདམས་པ།། བླ་མ་དམ་པ་རྣམས་ལ་ཕྱག་འཚལ་ལོ། །དད་ལྡན་གཡོ་སྒྱུ་ཆུང་བ་དང༌། །བསོད་ནམས་བསགས་པ་ཆེ་བ་དང༌། །སྒྲུབ་པ་སྙིང་པོར་བྱེད་པ་ཡི། །དགེ་སློང་ཆོས་ཀྱི་ཡེ་ཤེས་ཀྱིས། །རང་གི་བླ་མ་དམ་པ་ལ། །འཇིག་རྟེན་མི་ཆོས་ཀྱི་འདུན་མ་ཡི། །རྣམ་བཞག་ཇི་ལྟར་བྱས་ལགས་ན། །ཕན་པར་འགྱུར་བ་ཞུས་ལགས་པས། །བླ་མའི་ཞལ་ནས་འདི་སྐད་གསུངཡིན་པས། བདེ་སྐྱིད་སྒྲུབ་པའི་ཐབས་ཆགས་པའི་བསམ་པ་གཏོང་བ་མ་གཏོགས་པ། དུས་གསུམ་གྱི་སངས་རྒྱས་ཀྱིས་བཙལ་ཡང་གཞན་པ་མི་རྙེད་པ་ཉིད་དུ་ངེས་ཏེ། དེས་ན་ཆགས་པའི་བསམ་པ་སྤང་བར་བྱའོ། །དེ་ལ་གཉིས་ཏེ། ཕྱི་ཡུལ་ལ་ཆགས་པ་དང༌། ནང་སེམས་ཅན་ལ་ཆགས་པའོ། །དེ་གང་དང་གང་ལ་ཆགས་ཀྱང༌། ཉེས་པ་ཐམས་ཅད་ཀྱི་རྩ་བ། ཕུང་འདྲེ་ཐམས་ཅད་ཀྱི་གཞི་མ། ཡོན་ཏན་ཐམས་ཅད་ཀྱི་བར་ཆད། བདེ་སྐྱིད་ཐམས་ཅད་གཏན་ནས་ཟད་པར་བྱེད་པ་ཆགས་པ་ཡིན་ཏེ། དེ་ཡང་ནང་སེམས་ཅན་ལ་ཆགས་པའི་དབང་དུ་བྱས་ན་ཤིན་ཏུ་ཕྲ་ཞིང་ཆགས་རིན་མི་ཆོག་པ་སྲོག་ཆགས་གྲོག་སྦུར་ལྟ་བུ་གཅིག་ལ་ཡང༌། འདི་ངའི་ཡིན་སྙམ་དུ་བསམ་ནས་ཆགས་ཤིང་ཞེན་ན། རྫས་དང་ཡོ་བྱད་ཀྱི་དངོས་པོ་དཔག་ཏུ་མེད་པ་དང༌། རང་གི་ཉེ་དུ་དང་གཉེན་འབྲེལ་དང༌། འཁོར་དང་འབངས་རང་ཉིད་དང་བཅས་པའི་ཆེ་ན་སྲོག་གི་བར་དུ་གཅོད་པ། འབྲིང་རྫས་དང་ཡོ་བྱད། ཐ་མ་གྲགས་པ་དང་སྙན་པ་ཚུན་ཆད་ཀྱིས་བར་དུ་གཅོད་པ་ཆེན་པོར་འགྱུར་པས། རྟག་ཏུ་ཡིད་མི་བདེ་ཞིང་སྡུག་བསྔལ་དྲག་པོས་གདུང་བར་འགྱུར་བ་དང༌། ཕྱི་ཡུལ་ལ་ཆགས་པའི་དབང་དུ་བྱས་ནས་ཡང༌། ཤིན་ཏུ་ཕྲ་བ་ཏིལ་གྱི་ཕུབ་མ་ཙམ་ཆགས་ན་ཡང་ཉེས་པ་གོང་མ་དང་འདྲ་བར་འབྱུང་བར་འགྱུར་ཏེ། དེ་སྐད་དུ་ཡང༌།

ཏིལ་གྱི་ཕུབ་མ་ཙམ་གྱི་ཟུག་རྔུས་ཀྱང༌། །ངེས་པར་སྡུག་བསྔལ་ཆེན་པོ་འབྱིན་པར་འགྱུར། །ཞེས་གསུངས་པ་དང༌། གཞན་ཡང༌། ཆགས་པས་བདེ་འགྲོ་མི་ཐོབ་སྟེ། །ཐར་པའི་སྲོག་ཀྱང་གཅོད་པར་བྱེད། །ཞེས་གསུངས་པ་འདི་ཡང་ཚེ་ཕྱི་མ་དང་ཡང་འབའ་ཞིག་ལ་གསུངས་པ་མ་ཡིན་ཏེ། མཐོང་ཆོས་སུ་གསུངས་པའི་ཕྱིར་རོ། །འོ་ན་གྲོག་སྦུར་དང་ཏིལ་གྱི་ཕུབ་མ་ལ་སུ་ཆགས་སྙམ་ན། དེ་བས་ནི་དངོས་པོ་ཙམ་དུ་མ་གྲུབ་པ་ཚིག་རྐྱང་པ་རེ་རེ་ལ་བདག་ཏུ་བཟུང་ནས་ཆགས་པའི་དབང་གིས་ཕུང་ཁམ་ཆེན་པོ་ལ་འགྲོ་བ་དང༌། ཤིན་ཏུ་སྐྱུག་བྲོ་ཞིང་བཙོག་པ་མི་གཙང་བ་རྐྱལ་བུ་གང་ལ་ཡང༌། ཁྱི་བཞིན་དུ་ཆགས་པས་ཕུང་ཁམ་ཆེན་པོར་འགྱུར་བ་མཐོང་ན། གཞན་ལྟ་སྨོས་ཀྱང་ཅི་དགོས་པས་ཆགས་པ་ཐམས་ཅད་ཞེ་ཐག་པ་སྙིང་ཁོང་རུས་པའི་གཏིང་ནས་སྤང་བར་བྱའོ། །འོ་ན་དེ་ངེད་ཀྱིས་སྤོང་མི་ནུས་སྙམ་ན། དེ་སྤོང་མ་ནུས་ན་བདེ་བ་དང་སྐྱིད་པ་མི་འདོད་པ་ཡིན་མོད། བདེ་སྐྱིནང་དུ་ལོག་ན་འདོད་ཡོན་རྒྱན་དུ་ཆེ། །ཞེས་གསུངས་པ་དང༌། བྱང་ཆུབ་སེམས་དཔའ་རྣམས་ཀྱི་ཐབས་མཁས་པ་དང༌། ཆགས་ཞེན་སྤངས་པའི་ཕུན་སུམ་ཚོགས་པ་མ་གཏོགས་པ་གཞན་མེད་པ་དང༌། ཆགས་ཞེན་སྤངས་པས་གནས་སྐབས་དང་མཐར་ཐུག་གི་ཡོན་ཏན་ཐམས་ཅད་བྲལ་བ་དང༌། རྣམ་པར་སྨིན་པའི་ཚུལ་དུ་གྱུར་པས་སོ། །དེ་ལ་ཁྱོད་ཀྱི་མི་ཆོས་ཀྱི་མདུན་མ་འདི་ཡིན་ན་ལྷ་ཆོས་ཀྱི་དམ་པ་ཅི་ལྟ་བུ་གཅིག་ཡོད་སྙམ་ན། དུས་གསུམ་གྱི་སངས་རྒྱས་ཐམས་ཅད་ཀྱི་ཆོས་ཐོག་མ་བར་དང་མཐར་དགེ་བ་ཡིན་པ་ལས། འདི་ཐོག་མར་དགེ་བ་ཅུང་ཟད་ཙམ་ཞིག་སྨོས་པར་ཟད་དེ། བར་དང་མཐའ་མར་དགེ་བ་ནི་ས་དང་ལམ་ལ་གནས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱི་ཡོན་ཏན་དང༌། སངས་རྒྱས་ཀྱི་ཡོན་ཏན་མཐའ་དག་ཏུ་ཤེས་པར་བྱའོ། །ཡང་འོ་ན་ཆགས་ཞེན་མེད་པ་མ་གཏོགས་པ་མི་ཆོས་ཀྱི་མདུན་མ་གཞན་ཡང་མེད་དམ་སྙམ་ན་ཡོད་དེ། ཞེ་སྡང་མེད་པ་དང་གཏི་མུག་མེད་པའི་དགེ་བའི་རྩ་བ་ཞེས་བྱ་བ་ཐོག་མ་དང༌།

བར་དང་མཐའ་མར་དགེ་བ་ཡོད་ཀྱང༌། གཤའ་མར་རྒྱུད་ལ་སྐྱེས་ན། རེ་རེ་ལ་གསུམ་ག་ཚང་བར་འགྱུར་བ་དང༌། ཡང་ཆསྔོན་གྱི་དྲང་སྲོང་ཆེན་པོ་རྣམས། །ཤིན་ཏུ་དབེན་པའི་ནགས་ཁྲོད་དུ། །ཆགས་ཞེན་སྤྲོས་པ་བཅད་པ་ཡིས། །བདག་མེད་གཉིས་ཀྱི་དོན་རྟོགས་ནས། །རང་གཞན་མ་ལུས་ཐམས་ཅད་ཀུན། །བདེ་སྐྱིད་ཕུན་སུམ་ཚོགས་པ་དེ། །བུ་གཅིག་ད་རུང་མ་གོ་འམ། །ཡང་འདོད་ཆགས་མེད་པ་བདེ་བ་སྟེ། །ཞེ་སྡང་མེད་པ་སྐྱིད་པ་ཡིན། །གཏི་མུག་མེད་པ་ཕུན་སུམ་ཚོགས། །བདེ་སྐྱིད་ཕུན་སུམ་ཚོགས་པ་འདི། །རང་ལ་སྙིང་བརྩེ་ཡོད་པ་རྣམས། །ཅིས་ཀྱང་ཉམས་སུ་བླང་བར་ཞུ། །མི་ཆོས་ཀྱི་འདུན་མ་ས་རེ་སི་རེ་ཞེས་བྱ་བ་རྫོགས་སོ།། །།

 ༤༦༣༽ ༄། །འབྲི་གུང་པའི་ཆེན་པོ་བཟང་པོ་མཁན་སློབ་ཉེ་གནས་གཅེས་སེ་རྣམས་ལ་གདམས་པ།། བླ་མ་རིན་པོ་ཆེ་ལ་ཕྱག་འཚལ་ལོ། །ངས་མི་ཚེ་ཕན་འདས་ཁྱེད་རྣམས་ཀྱི་ཁེ་གྲགས། མི་ཆོས་ཀྱི་འདུན་མ་དུས་ཐམས་ཅད་དུ་བྱེད་མ་མྱོང༌། དོ་གཅིག་ལྷ་ཆོས་ལས་ལོག་མི་ཆོས་ལ་ཞུགས་པ་མིན། ཁྱེད་རྣམས་ལ་ཞག་གཅིག་གི་ཞུ་བ་འདི་མ་ཕུལ་ན། རྗེས་ན་མར་བསྙེན་གནས་ཀྱི་སྡོམ་པ་རེ་རེ་ཡང་མི་བསྲུང༌། མཐོན་དམན་གྱི་ཆོས་ཀྱི་བྱ་བ་སྣ་རེ་རེ་ཡང་མི་འགྲུབ་པར་འདུག་པས། སློབ་དཔོན་གདན་ས་བ་དང༌། མཁན་སློབ་རྣམ་པ་རྣམས་དང༌། དཔོན་སྒོམ་པ་སྐུ་འཁོར་ཕྱོགས་རིས་དང་བཅས་པ་རྣམས་ཀྱིས། ཆོས་དང་མཐུན་པའི་བྱ་བ་མཐའ་དག་བསྒྲུབ་པར་ཞུ། མི་ཆོས་ཀྱི་བྱ་བ་གཏན་ནས་མི་བསྒྲུབ་པར་ཞུ། ཐུབ་པའི་བསྟན་པ་རིན་པོ་ཆེ་དར་ཞིང་རྒྱས། ཆོས་སྐྱོང་བའི་སྲུང་མ་རྣམས་ནི། མཐུ་དང་ནུས་པ་རྒྱ་ཆེ་ཞིང་འབར། རྣལ་འབྱོར་པ་རྣམས་ནི་ཐུབ་པའི་བསྟན་པ་རྣམས་ཀྱི་ཆོས་མིན་པ་བྱ་རྒྱུ་མེད་པ་ཡིན་ཙམ་ན། བསྟན་པ་རིན་པོ་ཆེའི་ཞབས་ཏོག་དེར་མི་འགྲོ་དབང་མེད་པ་ཡིན་པས། ཐམས་ཅད་ཀྱིས་འབད་པ་ཆེན་པོ་མཛད་པར་ཞུ། དེ་ཡང་འབྲི་གུང་པའི་ཆེན་པོ་དང་བཟང་པོ་མཁན་སློབ་དང་ཉེ་གནས་ཆེན་པོ་དང་གཅེས་སེ་རྣམས་ཀྱི་གཏན་གྱི་སོ་ནམ་གཅིག་ངས་བསྒྲུབས་པ་མིན། ཏུག་གིས་ཐུག་པའི་དུས་སུས་ཀྱང་བསྙེན་གནས་ཀྱི་སྡོམ་པ་བསྲུང་བ་གཅིག་ཀྱང་མེད། འབྲི་གུང་པ་ལ་ཕུང་ཆེན་པོ་འདི་དུས་གཅིག་བྱུང་བ་ཡིན་པས། བླ་མ་དང་དཀོན་མཆོག་ལ་བསམ་པར་ཞུ།། །། ༤༦༤༽ ༄། །སྡེ་སྣོད་གསུམ་ཉམས་སུ་བླང་བའི་གདམས་ངག་དོན་བསྡུས་པ་བསྟན་རིམ་རིན་པོ་ཆེའི་རྒྱལ་མཚན།། བླ་མ་དམ་པ་རྣམས་དང་ཡི་དམ་ལྷ། །བླ་ན་མེད་པའི་ཇོ་བོ་དཀོན་མཆོག་གསུམ། །གུས་པས་བཏུད་དེ་དེ་ཡི་གནས་ཐོབ་ཕྱིར། །བྱ་དང་བྱ་བ་མ་ཡིན་ཅུང་ཟད་བསྟན། །འདི་ལྟར་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱིས། རྒྱུ་དང་པོ་བྱང་ཆུབ་མཆོག་ཏུ་སེམས་བསྐྱེད།

བར་དུ་བསྐལ་པ་གྲངས་མེད་པ་གསུམ་དུ་བསོད་ནམས་དང་ཡེ་ཤེས་ཀྱི་ཚོགས་བསགས། མཐའ་མར་རྡོ་རྗེ་གདན་གྱི་སྤོ་ལ་སྲོད་ལ་བྱམས་པ་ཆེན་པོའི་ཏིང་ངེ་འཛིན་གྱིས་བདུད་བཏུལ། ཐོ་རངས་ཡེ་ཤེས་ཀྱི་མེས་ཤེས་བྱའི་བུད་ཤིང་ཐམས་ཅད་བསྲེགས་ནས། རྣམ་པ་ཐམས་ཅད་མཁྱེན་པ་ཉིད་ཐོབ་སྟེ་རྫོགས་པའི་བྱང་ཆུབ་ཏུ་སངས་རྒྱས་སོ། །དེ་ལྟར་རྫོགས་པའི་བྱང་ཆུབ་ཏུ་སངས་རྒྱས་ནས། བཅོམ་ལྡན་འདས་དེས་ཆོས་ཀྱི་འཁོར་ལོ་རྣམ་པ་གསུམ་བསྐོར་ཏེ། རིགས་ཅན་རྣམ་པ་གསུམ་སྨིན་པར་མཛད་ནས། རྩྭ་མཆོག་གི་གྲོང་ཁྱེར་ཆེན་པོའི་ཤིང་ས་ལ་ཟུང་གི་ཚལ། གྱད་སྟོབས་པོ་ཆེ་འབྱུང་བའི་གནས་སུ། བུད་ཤིང་ཟད་པའི་མེ་བཞིན་དུ། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །བཅོམ་ལྡན་འདས་དེའི་བསྟན་པ་སྡེ་སྣོད་རིན་པོ་ཆེ་རྣམ་པ་གསུམ་སྟེ། འདུལ་བའི་སྡེ་སྣོད་དང༌། མདོ་སྡེའི་སྡེ་སྣོད་དང༌། མངོན་པའི་སྡེ་སྣོད་དོ། །ལམ་ཉམས་སུ་ལེན་པའི་དབང་དུ་བྱས་ན། ལྷག་པ་ཚུལ་ཁྲིམས་ཀྱི་བསླབ་པ་དང༌། ལྷག་པ་ཏིང་ངེ་འཛིན་གྱི་བསླབ་པ་དང༌། ལྷག་པ་ཤེས་རབ་ཀྱི་བསླབ་པ་སྟེ། བསླབ་པ་རིན་པོ་ཆེ་རྣམ་པ་གསུམ་མོ། །དེའི་ཉམས་སུ་བླང་བའི་རིམ་པ་ཇི་ལྟར་བྱ་ཞེ་ན། རིམ་གྱིས་པའི་དབང་དུ་བྱས་ཏེ། རང་གི་རྒྱུད་ལ་སྐྱེ་བཞིན་པའི་ཉོན་མོངས་པ་འདི་ལུས་ངག་ཏུ་ཐོན་ན་བསམ་པ་ཉོན་མོངས་པ། ཉོན་མོངས་པ་དེའི་རྗེས་སུ་འབྲང་བའི་ལུས་ཀྱིས་བྱས་ཚད། ངག་གིས་སྨྲས་ཚད། ཡིད་ཀྱིས་བསམས་ཚད་ནི། ལས་དེ་ལྟར་བྱས་པ་དེ་སྨིན་པས་སྡུག་ཅིང་བསྔལ་བ་ནི་རྣམ་པར་སྨིན་པ། དེ་ལྟར་ལས་དང་ཉོན་མོངས་པ་དང༌། རྣམ་པར་སྨིན་པའི་ཚུལ་དུ་ཁམས་གསུམ་གྱི་སེམས་ཅན་ཐམས་ཅད་འཁོར་བར་འཁྱམས་པས། འཁོར་བ་སྡུག་བསྔལ་ཞེས་བྱའོ། །སྡུག་བསྔལ་འདི་སྤོང་བ་ལ་ལས་དང་པོ་པ་ཉོན་མོངས་པ་རགས་པ་སྤོང་བ་ལ་ལྷག་པ་ཚུལ་ཁྲིམས་ཀྱི་བསླབ་པ། ཉོན་མོངས་པ་འབྲིང་པོར་གྱུར་པའི་དུས་སུ།

ལྷག་པ་སེམས་ཀྱི་བསླབ་པ། ཉོན་མོངས་པ་ཕྲ་བར་གྱུར་པ་སྤང་བྱ་དང་གཉེན་པོ་གཉིས་སུ་མེད་པ་ལ་དགོངས་ནས། ཤེས་རབ་ཀྱི་བསླབ་པ་སྟེ། བསླབ་པ་གསུམ་དུ་བཞེད་དོ། །ཡང་བསམ་པ་ཉོན་མོངས་པ་དང༌། དེའི་རྗེས་སུ་འབྲང་བའི་ལས་སྤོང་བ་ནི་ལྷག་པ་ཚུལ་ཁྲིམས་ཀྱི་བསླབ་པ། དེ་སྤངས་པས་སེམས་ལས་སུ་རུང་ཞིང་ཏིང་ངེ་འཛིན་སྐྱེ་བ་ནི། ལྷག་པ་ཏིང་ངེ་འཛིན་གྱི་བསླབ་པ། ཏིང་ངེ་འཛིན་དེ་ཡུན་རིང་དུ་བསྒོམས་པས་གཟུང་བ་དང་འཛིན་པ། ཡུལ་དང་ཡུལ་ཅན་གཉིས་ཀྱིས་བསྡུས་པ་ཐམས་ཅད་དོན་དམ་པའི་བདེན་པ་དང༌། ཀུན་རྫོབ་ཀྱི་བདེན་པའམ། ཆོས་ཉིད་དང༌། ཆོས་ཅན་ལ་སོགས་པ་མ་འདྲེས་པར་རྟོགས་པ་ནི་ལྷག་པ་ཤེས་རབ་ཀྱི་བསླབ་པ་སྟེ། འདི་རྣམས་རིམ་གྱིས་དེ་ཁོ་ན་བཞིན་དུ་སྐྱེ་བ་ནི། དུས་གསུམ་གྱི་སངས་རྒྱས་ཐམས་ཅད་ཀྱི་བསྟན་པ། བསླབ་པ་རིན་པོ་ཆེ་རྣམ་པ་གསུམ། ལམ་རིམ་གྱིས་སྐྱེ་བར་ངེས་པ་ཁོ་ནའོ། །ད་རེས་འདི་ཉམས་སུ་བླང་བའི་ཚུལ་ནི། སྟོན་པ་སངས་རྒྱས་ཀྱི་བཀའ་དང༌། མཁས་པ་རྣམས་ཀྱི་གསུང་དང༌། བླ་མ་དམ་པའི་གདམས་ངག་གིས། ལུས་དང་ངག་དང་ཡིད་ཀྱི་བྱ་བ་དང༌། བྱེད་པ་ཐམས་ཅད་འདོད་ཆགས་ཀྱི་དབང་དུ་མི་འགྲོ་བ། ཞེ་སྡང་གི་དབང་དུ་མི་འགྲོ་བ། གཏི་མུག་གི་དབང་དུ་མི་འགྲོ་བ། མདུན་པས་མི་འགྲོ་བ། ལར་རབ་ཏུ་བྱུང་བ་ནི་ཆོས་དང་མི་མཐུན་པ་ཐམས་ཅད་སྤོང་བ་ཡིན་པས། ཆོས་དང་མཐུན་པའི་བྱ་བ་ཐམས་ཅད་ལ། བྱ་བ་དང་བྱེད་པ་ཐམས་ཅད་སོ་སོར་མ་འདྲེས་པར་ཤེས་པ་ནི་བྱ་བ་དང་བྱ་བ་མ་ཡིན་པ་ཤེས་པ། བྱས་པ་དང་མ་བྱས་པ་ཤེས་པ་ཞེས་བྱའོ། །དེ་ལ་འདོད་ཆགས་ཀྱི་དབང་དུ་མི་འགྲོ་བ་གང་ཞེ་ན། བཅོམ་ལྡན་འདས་ཀྱིས་འདོད་ཆགས་འདོད་ཆགས་དང་བྲལ་བས་སེམས་རྣམ་པར་གྲོལ་བ་དང༌། ཤེས་རབ་རྣམ་པར་གྲོལ་བའོ། །ཞེས་གསུངས་པ་དང༌། བསླབ་པ་རིན་པོ་ཆེ་རྣམ་པ་གསུམ་མཐར་ཕྱིན་པ། རྣམ་པར་གྲོལ་བ་མཐར་ཕྱིན་པ། འདོད་ཆགས་དང་བྲལ་བ་མཐརབྱད། ཀ་ཅ་དང༌། ཐི་གུ་དང༌། སྐུད་དུ་དང༌།

ཁབ་བུ་དང༌། གྲི་ཆུང་ཡག་པ་ལ་སོགས་པ་སྙིང་དུ་སྡུག་ཅིང་ཤེས་པ་ཆགས་པ་འདི་ལ་ཆགས་པ་ཞེས་བྱ་སྟེ། དེ་ལ་སེམས་ཆགས་པ་ཆགས་པའི་ཡུལ་དུ་འཛིན་པའི་ཤེས་པ་སྐད་ཅིག་མ་དེ་ལ། ཤེས་པ་ཕྱི་མ་ཆུ་ལ་ཆུ་བཞག་པའམ། མར་ལ་མར་བཞག་པ་བཞིན་དུ་གྱུར་ནས། ཤེས་པ་གཅིག་ཏུ་གྱུར། ཤེས་པ་གཅིག་ཏུ་འདྲེས། ཤེས་པ་གཅིག་ཏུ་འཐས་པས། ཤེས་པ་འདི་ཉིད་དུ་ངེས་ཏེ། མཐོ་བར་ཡང་མི་འཕགས། དམའ་བར་ཡང་མི་ལྟུང༌། འདི་ཉིད་དུ་འགྱུར་བ་མ་ལགས་སམ། དེ་ལྟར་གྱུར་ན། བཅོམ་ལྡན་འདས་ཀྱིས། ཆགས་པས་བདེ་འགྲོ་མི་ཐོབ་སྟེ། །ཐར་པའི་སྲོག་ཀྱང་གཅོད་པར་བྱེད། །ཅེས་གསུངས་པ་འདིའི་དོན་རང་ཉིད་ཀྱིས་གོ་ཞིང༌། ཉམས་སུ་མྱོང་བ་ཡང་སྐྱེ་སྟེ། བུ་འོ་ན་ང་རང་ཡང་སྙིང་རེ་རྗེ། ཆགས་རིན་མི་ཆོག་པ་ལ་ཆགས། ཞེན་རིན་མི་ཆོག་པ་ལ་ཞེན་པས། རྟ་རྔ་ཆུར་བཅུག་པ་ལ་སྲོག་ཆགས་སུ་གྱུར་པ་བཞིན། ཨེ་མ་ཀྱེ་མ་ཀྱེ་ཧུད། བདག་ཀྱང་སྐུད་པའི་ལུས་དང༌། གྲི་བུ་དང༌། ཁབ་བུའི་ལུས་སུ་གྱུར་པ་ཤིན་ཏུ་ཡང་མི་བཟད་ཅིང༌། ཤིན་ཏུ་ཡང་འཇིགས་ན། བདག་འདི་ལས་ཇི་ལྟར་ཐར་བར་འགྱུར་སྙམ་པའི་འཇིགས་པ་ཆེན་པོ་སྐྱེས་ནས། ཕྱིའི་རྫས་དང་ཡོ་བྱད་མཐོང་ན་འཇིགས་པ་སྐྱེ། ནང་རང་གི་ཆགས་སེམས་ལ་འཇིགས་པ་ཆེན་པོ་སྐྱེ། དེ་སྐྱེས་པའི་དུས་སུ་ཚུལ་འཆོས་པ་བཞིན་དུ་སྐྱོ་ཤས་ཆེ་བ་དང༌། ཤིན་ཏུ་མི་བརྟན་པར་གྱུར་ནས། ཇོ་བོ་འབན་གུང་རྒྱལ་བཞིན་སྤང་བྱ་ལ་གཉེན་པོས་བཙནི་དབང་གིས་ཡུལ་དེའི་ཤིག་དང་སྲོ་མ་དང་མངལ་གྱི་སྲིན་བུར་སྐྱེ་བ་ལ་སོགས་པ་གསུངས་པ་ནི། ཡུལ་དེ་ལ་སྲེད་པས་ཤིན་ཏུ་ཡང་ངེས་ཏེ། སྲེད་ལེན་གྱི་དབང་གིས་སོ། །འོ་ན་དེ་ལྟར་གྱུར་ན། ཡུལ་དེ་ལྟར་གྱུར་པ་དང༌། དེའི་དེ་དང་དེ་དག་ཏུ་གྱུར་པ་ལ། ཨེ་མ་སུ་ཞིག་དགའ་བར་འགྱུར། ཇི་ལྟར་དགའ་བ་སྐྱེ། ཀྱེ་མ་འདི་ལ་དགའ ནང་སེམས་ཅན་ལ་ཆགས་པ་བསམ་པ་འདི་ལྟ་བུའི་རྗེས་སུ་འབྲང་ཞིང་འགྲོ་བར་མི་བྱ་བར་གསུངས་སོ། །ཞེ་སྡང་ཆེ་འབྲིང་རྣམ་པ་གསུམ་དུ་བཤད་པ་ལས།

ཞེ་སྡང་ཆེན་པོ་མནར་སེམས་རིམ་པ་དགུ། མི་འདིས་ང་ལ་གནོད་པ་འདི་དང་འདི་ད་སྔོན་ཕན་ཆད་བྱས་སོ། །ད་ལྟར་བྱེད་དོ། །ཕྱིས་བྱེད་པར་འགྱུར་རོ། །བདག་དང་མཛའ་བ་རྣམས་ལ་གནོད་པ་བྱས་སོ། །བྱེད་དོ། །ཕྱིས་བྱེད་པར་འགྱུར་རོ། །བདག་དང་མི་མཛའ་བ་རྣམས་དང་མཛའ་བར་བྱས་སོ། །བྱེད་དོ། །བྱེད་པར་འགྱུར་རོ། །སྙམ་དུ་སེམས་པ་གང་ཡིན་པ་འདི་ནི་ཡུལ་དང༌། བསམ་པ་དང༌། སྦྱོར་བའི་ངོས་ནས་ཞེ་སྡང་ཆེན་པོར་འགྱུར་བ་སྟེ། ཡུལ་ནི་ཕྱོགས་དང་ཕྱོགས་རིས་སུ་གྱུར་ཚད་བསམ་གྱིས་མི་ཁྱབ་ཅིང་དཔག་ཏུ་མེད་པ་ཞིག་ལ་ཞེ་སྡང་མནར་བའི་སེམས་སྐྱེ་བར་འགྱུར་བ་དང༌། སྦྱོར་བ་ནི་དགྲ་དཔག་ཏུ་མེད་པ་ཕམ་པར་བྱེད་པའི་སྦྱོར་བ། དམག་དང་འཁྲུག་པ་ཆེན་པོ་ལ་སོགས་པ་བྱེད་པ་དང༌། འདི་ལྟར་བསམ་པ་བྱས་པ་དང་པོའི་ཞེ་སྡང་གཅིག་པུ་དེ། གོང་ནས་གོང་དུ་གསོས་བཏབ་ཅིང༌། སུ་མཐོང་ཐོས་ཚད་དང༌། བསམ་ཚད་དབང་པོ་དྲུག་གི་ཡུལ་དུ་གྱུར་ཚད་ཞེ་སྡང་འབའ་ཞིག་གི་རྒྱུར་འགྱུར་ནས། ཨེ་མ་བསམ་པ་འདི་ནི་འབར་བ། རབ་ཏུ་འབར་བ། མནར་བ། རབ་ཏུ་མནར་བ། ཀུན་ཏུ་རབ་ཏུ་མནར་བ། འདི་འདྲ་བའི་སེམས་འདི་འདྲ་བར་གྱུར་ན། སེམས་འདི་འདྲ་བའི་ལུས་སུ་འགྱུར་རམ་མི་འགྱུར། རྒྱ་ལའམ་གལ་ཏེ་འགྱུར་ན་འདི་འདྲ་བའི་ལུས་དེ་ལ། མནར་མེད་པའི་སེམས་ཅན་དམྱལ་བ་ཞེས་བྱ་བར་འགྱུར་བའི་རྒྱུ་འདི་ཡིན་ནམ་གཞན་ཡིན། བརྟག་པར་བྱ་ཞིང་བསམ་པས་བློ་ཤིན་ཏུ་ངེས་པ་སྐྱེ་སྟེ། གོ་བ་དང་རྟོགས་པར་འགྱུར་བ་ཡང༌། བསམ་པ་རྒྱུ་འདིས་འབྲས་བུ་དཔག་པ་དང༌། འབྲས་བུ་མནར་མེད་པའི་སེམས་ཅན་དམྱལ་བ་འཇིགས་སུ་རུང་བ་དེ་ཡང༌། རྒྱུ་བསམ་པ་འདི་ལྟ་བུ་ཞིག་ལ་སྐྱེ་བར་ངེས་པ་ནི། བཅོམ་ལྡན་འདས་ཀྱིས་མྱ་ངན་ལས་འདས་པ་ཆེན་པོར། ངའི་སློབ་མ་རྣམས་ཀྱི་ཆོས་ནི་འབྲས་བུས་རྒྱུ་དཔོག་ཅིང༌། རྒྱུས་འབྲས་བུ་དཔོག་པའོ། །ཞེས་གསུངས་པས། རྒྱུ་ཞེ་སྡང་ཆེན་པོ་འདི་ལས་འབྲས་བུ་དམྱལ་བ་ཆེན་པོར་སྐྱེ་བར་ངེས་སོ། །ཞེ་སྡང་འབྲིང་པོ་ནི་མནར་སེམས་རིམ་པ་དགུ་མི་སྐྱེ་བར་གཅིག་ལ་སོགས་པ་ཅི་རིགས་པར་སྦྱར་རོ། །ཆུང་ངུ་ནི་ཆུང་ངུ་དང་ཕྲ་མོ་སྟེ།

མདོར་ན་སྐད་ཅིག་མའི་ཤེས་པ་རྗེས་མེད་པ་གཅིག་པུ་ཞིག་སྐྱེས་པ་ཡན་ཆོད་ལ་བྱའོ། །འདི་ཡང་ཡུལ་དང་བསམ་པ་དང་སྦྱོར་བ་ཆེ་འབྲིང་རྣམ་པ་གསུམ་དུ་གྱུར་པ་ནི། ཞིབ་ཏུ་སྡེ་སྣོད་གཞན་དུ་ཤེས་པར་བྱ་སྟེ། མདོར་ན་ཞེ་སྡང་ཕྲ་རགས་གང་སྐྱེས་པས་ཀྱང༌། རང་ཤེས་པ་སྡུག་ཅིང་འབར་ཞིང་མནར་བར་འགྱུར་བ་འདིས་འབྲས་བུཞིག་ཡོད་པས། ཁོ་བོར་ཅིང་ཡང་ཡང་འགྲོ་བར་བརྩམས་པ་ལས། དགེ་བཤེས་ཀྱི་ཞལ་ནས། མནའ་མ་ལ། འོ་ཁོ་ལ་མ་བསམ་ཐེས་མེད་དེ། ང་ཁོ་ནའི་ངོར་ཁོ་ལ་ཅིས་ཀྱང་སྡོད་གསུང་བ་ཁོ་ན་དང་འདྲ་བར། བུ་ཁྱེད་ཀྱང་ཆོས་འདི་ལ་ལྟ་ཤིན་ཏུ་ཡང་བྱ་དཀའ་སྟེ། ང་ཁོ་ནའི་ངོར་ཆོས་འདི་ལ་ནན་ཏན་གྱིས་ཤིག་ཅེས། ངས་དེ་སྐད་དུ་ཁྱེད་ལ་མི རྣམ་པར་གྲོལ་བ་ལྟ་བུ་དང༌། རྒྱུ་བདེ་བས་འབྲས་བུ་བདེ་བ་བྱང་ཆུབ་སེམས་ཀྱིས་སངས་རྒྱས་འབྱུང་བ་ལྟ་བུ་ཕྲ་བ་དང༌། རགས་པའམ་མྱོང་བར་འགྱུར་བ་དང་མི་འགྱུར་བ་ལ་སོགས་པ། རང་གི་བསམ་པ་འདི་གཅིག་པུའི་སྟེང་དུ་རང་ཉིད་ཀྱིས་ཉམས་སུ་མྱོང་བར་བྱ། རྟོགས་པར་བྱ། ཁོང་དུ་ཆུད་པར་བྱ། ངེས་པར་བྱས་ནས། རང་ཉིད་ཀྱིས་ཉམས་སུ་བླང་བར་བྱ་བ་མ་གཏོགས་པ། ཕ་མ་དང་ཉེ་དུ་གཉེན་འབྲེལ་དང༌། བླ་མ་གཅིག་པུའི་ངོར་ཆོས་བྱེད་པ་དེ་ནི། ཆོས་བྱེད་པའི་གཟུགས་བརྙན་ཙམ་མོ། རྟགས་ཙམ་འཛིན་པ། རྩིད་བུ་ཆུ་ལྡུད་པ། བྱས་ལོ་དང་བྱེད་ལོ། སློབ་མ་དང་འཁོར་རམ། ཆོས་བྱེད་པ་བཏགས་པ་ཙམ་པོ་འདིས། གྲངས་སུ་བགྲང་བ་གཅིག་པུ་ལས། ཞེ་ཐག་པ་ནས་མནའ་འདྲིལ་བ་ལགས་ཏེ། སློབ་མའམ་འཁོར་རམ། ཆོས་བྱེད་དུ་ཞེ་ཐག་པ་སྙིང་ཁོང་རུས་པའི་གཏིང་ནས་མི་བཏུབ་པ་ལགས་པས། ཆོས་རང་གི་སེམས་ལ་བྱ། བསམ་པ་བཟང་ངན་འདི་གཅིག་པུས་འབྲས་བུ་བདེ་སྡུག་འབྱུང་བས། ཞེ་སྡང་སྐད་ཅིག་མ་གཅིག་ཀྱང་མི་སྐྱེ་བ་དང༌། སྐྱེས་པ་སྤོང་བ་དང༌། དགེ་སྦྱོང་གི་ཆོས་བཞི་ལ་གནས་པ་དང༌། བཟོད་པ་རྣམ་པ་གསུམ་དང་དུ་བླང་བ་དང༌། བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་རང་གི་རྒྱུད་སྦྱང་བར་བྱའོ། །གཏི་མུག་གི་དབང་དུ་མི་འགྲོ་བ་ནི།

གཏི་མུག་ནི་ཐོས་བསམ་སྒོམ་གསུམ་གྱིས་སྤང་བར་བྱ་བའི་ཡུལ་དེའམ། རྟེན་འབྲེལ་ཤེས་པ་ལ་བྱ་སྟེ། རྟེན་འབྲེལ་ལ་གཉིས། རྟེན་ཅིང་འབྲེལ་བར་འབྱུང་བ་ལུགས་ལས་འབྱུང་བ་འཁོར་བ་རྒྱུ་དང་འབྲས་བུ་བསྟནད་པའི་རྒྱུ་ནི་དེ་འདྲ་སྟེ། །ཞེས་པས་ལུགས་འབྱུང་བསྟན། ནམ་མཁའ་གང་ལ་གནས་ཡིན་དོན་འདི་བསམ་པར་གྱིས། ཞེས་པས་དེ་ལས་ལྡོག་པ་བསྟན་པ་གཉིས་ལས། དང་པོ་ཅུང་ཞིག་སྨོས་ཏེ། བུ་གཅིག་ཞེ་ཐག་པ་སྙིང་ཁོང་རུས་པའི་གཏིང་ནས། ནོར་བུ་རིན་པོ་ཆེ་དབང་གི་རྒྱལ་པོ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བྱེ་ཅིའི་ངོ་བོར་ཡང་མ་གྲུབ་པ་འདི་ལས་བཟང་ངན་འབྲིང་གསུམ་གྱི་རྣམ་པར་རྟོག་པ་གསུམ་སྐྱེ་སྟེ། ངན་པའི་རྣམ་པར་རྟོག་པ་འདོད་ཆགས་དང་ཞེ་སྡང༌། ཉོན་མོངས་པ་དེའི་རྗེས་སུ་འབྲང་བ། དེའི་རྗེས་སུ་འབྲང་བའི་ལས། ལས་དེའི་འབྲས་བུ་རྣམ་པར་སྨིན་པས་འབྲས་བུ་ཇི་ལྟར་འབྱུང་བ་གོང་དུ་བསྟན་པ་བཞིན་དུ་ཡིན་ལ། འབྲིང་པོ་ནི་བྱམས་པ་དང་སྙིང་རྗེའི་བསམ་པ་རྣམ་པར་རྟོག་པ་རྒྱུད་ལ་སྐྱེས་པས། དེའི་རྗེས་སུ་འབྲང་བའི་ལུས་ངག་ཡིད་གསུམ་གྱི་ལས་དང་བྱ་བ། དེ་ལས་བྱམས་པའི་ལུས་དང་སྙིང་རྗེའི་ལུས་ལྷའི་གནས་རིགས་རྣམས་སུ་ཇི་ལྟར་སྐྱེ་བ་འབྲིང་དུ་བསྟན་པ་དང༌། བསམ་པ་བྱང་ཆུབ་ཀྱི་སེམས་དེའི་རྗེས་སུ་འབྲང་བའི་ལུས་དང་ངག་དང་ཡིད་ཀྱི་ལས། ལས་དེའི་འབྲས་བུ་རྣམ་པར་སྨིན་པ། བྱང་ཆུབ་སེམས་ཀྱི་རང་བཞིན་སྐུ། དཔལ་ལྡན་རྡོ་རྗེ་འཆང་འགྲུབ་པར་འགྱུར་བ་མ་ལགས་སམ། རྒྱ་ལའམ་གལ་ཏེ་རྒྱུ་བསམ་པ་དེ་ལས་འབྲས་བུ་དེ་ལྟར་མི་འགྱུར་ན་ནི། ཡང་ན་ནི་རྒྱུ་ལས་འབྲས་བུ་མི་འབྱུང་བའམ། བསམ་པ་དེ་ལས་མ་བྱུང་བའི་འབྲས་བུ་སྐྱེ་ན་ནི། གཞན་གྱིས་བྱས་པའི་དགེ་བའམ་མི་དགེ་བའི་འབྲས་བུ་རང་ཉིད་འགྱུར་བ་ལ་སོགས་པར་མི་འགྱུར་རམ། དེ་གང་དུའང་མི་འགྱུར་ཏེ། བཅོམ་ལྡན་འདས་ཀྱིས་འཕགས་པ་ས་ལུ་ལྗང་པའི་མདོ་ནས། ས་བོན་རྣམ་པར་ཤེས་པ་ཞེས་གསུངས་པ་དང༌།

རྗེ་བཙུན་བྲམ་ཟེ་ཆེན་པོའི་ཞལ་སྔ་ནས་ཀྱང༌། སེམས་ཉིད་གཅིག་པུ་ཀུན་གྱི་ས་བོན་ཞེས་གསུངས་པས། རྒྱུ་བསམ་པ་དེས་ཁྱད་པར་དུ་བྱེད་པའི་ཆོས་ལུས་ངག་ཡིད་གསུམ་གྱི་ལས། ལས་དེ་སྨིན་པ་ནི་འབྲས་བུ་རྣམ་པར་སྨིན་པ། དེ་སྐྱེ་ཞིང་འགག་པ་ནི་མི་རྟག་པ། དེ་རྒྱུན་མི་ཆད་པར་འཁོར་བས་ན་འཁོར་བ། སྐྱིད་མེད་པས་ན་སྡུག་བསྔལ། གཅིག་ལ་གཅིག་བརྟེན་པས་ན་རྟེན་འབྲེལ། རྒྱུ་རྐྱེན་གྱིས་བསྐྱེད་པས་ན་རྒྱུ་འབྲས། གཏིང་ངམ་ཕུགས་མེད་པས་ན་སབ་སོབ་བམ་ཀུན་རྫོབ། བདེན་པ་མེད་པས་ན་རྫུན་པོ། རྣལ་མ་མིན་པས་ན་འཁྲུལ་པ་སྟེ། མདོར་བསྡུས་ན་ཇི་སྲིད་བསམ་པ་གཅིག་ཡོད་ན། ལས་དང་ལས་ཀྱི་རྣམ་པར་སྨིན་པ་འཁོར་བ་དང་ཆོས་ཐམས་ཅད་ཡོད་ལ། འདི་མེད་ན་མི་འབྱུང་བས། བཅོམ་ལྡན་འདས་ཀྱིས། འཕགས་པ་ལང་ཀར་གཤེགས་པ་ནས། ཇི་སྲིད་སེམས་འཇུག་ཡོད་ཀྱི་བར། །ཐེག་པའི་མཐའ་ལ་ཐུག་པ་མེད། །ཅེས་པ་དང༌། རྟེན་འབྲེལ་འདི་དག་སེམས་གཅིག་གིས་བསྡུས་པར་ས་བཅུའི་མདོ་ནས། རྟེན་འབྲེལ་བཅུ་གཉིས་པོ་འདི་ནི་སེམས་གཅིག་པུའོ། །ཞེས་གསུངས་པ་དང༌། སློབ་དཔོན་འཕགས་པའི་ཞལ་སྔ་ནས། ཐུབ་པས་རྟེན་འབྲེལ་གསུང་དེ་དག །ཉོན་མོངས་ལས་དང་སྡུག་བསྔལ་དང༌། །གསུམ་པོ་དག་ཏུ་ཟད་པར་བསྡུས། །ཞེས་གསུངས་པས། ཡིད་ཆེས་པར་བྱས་ལ། དགེ་བ་དང་མི་དགེ་བའི་ལས་བཟང་ངན་འབྲིང་གསུམ་ཇི་ལྟར་བྱས་པ་བཞིན་དུ་འབྱུང་སྟེ། བྱས་ན་ནི་འབྱུང་བ། མ་བྱས་ན་ནི་མི་འབྱུང༌། གསེར་ཁུར་ནས་རྒྱ་གར་དུ་འགྲོ་ཡང་མི་དགོས། བསེ་རུ་ཁུར་ནས་རྒྱ་ནག་ཏུ་འགྲོ་ཡང་མི་དགོས། ཚ་ཁྱེར་ནས་མོན་སྐོར་ཡང་མི་དགོས། བཙོད་ཁྱེར་ནས་བྱང་དུ་འགྲོ་ཡང་མི་དགོས། འཁོར་འདས་ཐམས་ཅད་ཀྱི་རྩ་བ་རང་གི་བསམ་པ་འདི་ཡིན་པས། བསམ་པ་བཟང་པོ་མ་སྐྱེས་པ་བསྐྱེད། སྐྱེས་པ་གོང་ནས་གོང་དུ་འཕེལ་བར་བྱ། སྡིག་པ་མི་དགེ་བའི་སེམས་མ་སྐྱེས་པ་མི་བསྐྱེད། སྐྱེས་པ་སྤང་བའི་ཕྱིར་འབད་པར་བྱའོ། །དེ་ནི་རྟེན་ཅིང་འབྲེལ་པར་འབྱུང་བ་ཚིགས་སུ་བཅད་པ་གསུམ་གྱི་དོན་བསྟན་ནས།

དེ་ནི་རྟེན་ཅིང་འབྲེལ་པར་འབྱུང་བ་ལུགས་ལས་ལྡོག་པ་ཚིགས་སུ་བཅད་པ་གཅིག་གི་དོན། ནམ་མཁའ་གང་ལ་གནས་ཡིན་དོན་འདི་བསམ་པར་གྱིས། །ཞེས་པ་དེ་ཉིད་ཀྱང༌། བཅོམ་ལྡན་འདས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་པ་ནས། ནམ་མཁའ་ནི་ཤར་གྱི་ཕྱོགས་ན་མི་གནས། དེ་བཞིན་དུ་ཕྱོགས་བཅུ་ན་མི་གནས་ཤིང༌། དབྱིབས་དང་ཁ་དོག་ལ་སོགས་པ་ཅི་ཡང་མ་ཡིན་པར་གསུངས་པ་ནི་དཔེ་ཡིན་ཏེ། དཔེ་དེས་མཚོན་པའི་དོན་ཇི་ལྟར་གོང་དུ་བསྟན་པའི་ཉོན་མོངས་པ་ཡང་གོ ལས་ཀྱང་གོ རྣམ་པར་སྨིན་པ་ཡང་གོ་ན། དེ་གསུམ་གྱི་འབྱུང་ས་གང་ཡིན་པ། བཅོམ་ལྡན་འདས་ཀྱིས་དཔེ་དེའི་དོན་འདི་བསམ་པར་གྱིས་ཞེས་གསུངས་པས། སོམས་དང་གསུམ་པོ་དེའི་རྩ་བ་གང་ལས་བྱུང༌། ཕྱི་རོལ་གྱི་ཡུལ་ནམ་མཁའམ། བེམ་པོ་ལ་སོགས་པ་འདི་རྣམས་ཉོན་མོངས་པའམ། ལས་སམ་རྣམ་པར་སྨིན་པ་ཡིན་ནམ། དེ་མ་ཡིན་ན་འདི་གསུམ་སྐྱེ་བའི་གནས། ནང་གི་ནམ་མཁའ་རྩ་བ་རང་གི་སེམས་ཉིད་གཅིག་པུ་ཡིན་པར་ཤེས་པར་བྱ་སྟེ། དེ་ལྟར་ཡང་བཅོམ་ལྡན་འདས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་སྣ་ཚོགས་ནས། ཕྱི་རོལ་ནམ་མཁའ་མ་ཡིན་ཞིང༌། སེམས་ཀྱི་ནམ་མཁའ་ཞེས་གསུངས་པས། འདི་ལ་ནི་སྐྱེ་བའམ་འགག་པའམ། གནས་པའམ། ཡོད་པའམ། མེད་པའམ། ཆད་པའམ། རྟག་པའམ། དབུ་མའམ། རྫོགས་པ་ཆེན་པོའམ། ཕྱག་རྒྱ་ཆེན་པོའམ། ཆོས་ཀྱི་སྐུའམ། ཨ་ཙི་པ་ལོ། གནོད་སྦྱིན་བ་ཀུ་ལ། བྱིས་པ་སྡིགས་པའི་འཇིགས་འཇིགས། མི་མང་པོ་ཇི་ལྟར་བཏགས་པ་རྣམས་ཀྱིས། བྱིས་པ་སྡིགས་ཤིང་འཇིགས་པར་བྱེད་ཀྱང༌། རྣལ་འབྱོ་རྣམ་པར་མི་རྟོག་པའི་ཡེ་ཤེས་རྟོགས་པར་བྱེད་པའི་བླ་མ་སྤྲུལ་པའི་སྐུའི་མཚན་ཐོས་པ་དང༌། ཞལ་མཐོང་བ་དང༌། གདམས་ངག་གིས་རྗེས་སུ་བསྟན་པ་ཐོས་པས། ཚོགས་ལམ་ཆེ་འབྲིང་རྣམ་པ་གསུམ་བགྲོད་ནས། སྦྱོར་བའི་ལམ་མཐོང་ལམ་དང་སྦྱོར་བའི་ཏིང་ངེ་འཛིན་ངེས་འབྱེད། དྲོད་དང༌། བཟོད་པ་དང༌། རྩེ་མོ་དང༌། ཆོས་ཀྱི་མཆོག་ཆ་བཞི་རྒྱུད་ལ་སྐྱེས་པ་ནི་སྦྱོར་བའི་ལམ་མོ། །དེ་ཁོ་ན་ལ་བརྟེན་ནས་མཐོང་ལམ་རྣམ་པར་མི་རྟོག་པའི་ཡེ་ཤེས་རྒྱུད་ལ་སྐྱེས་པས།

ས་དང་པོ་རབ་ཏུ་དགའ་བ་ལ་སོགས་པ་ས་བཅུ་བགྲོད་པ་ནི། སྤང་བྱ་མཐོང་བས་སྤོང་བ་དང༌། སྒོམ་པས་སྤོང་བའི་རིམ་པ་རྗེ་བཙུན་བྱམས་པས་གསུངས་པ་དང༌། ས་བཅུའི་མདོར་ཕ་རོལ་ཏུ་ཕྱིན་པ་བཅུར་རིམ་པས་རྫོགས་པའི་ངོས་ནས་བཞག་པ་དང༌། ཡང་དེ་ཉིད་ནས་ཡོན་ཏན་བརྒྱ་ཕྲག་བཅུ་གཉིས་ལ་སོགས་པ་ཡོན་ཏན་གྱི་ཁྱད་པར་འགྱུར་གྱི། བྱེ་བྲག་བཅུས་བཞག་པ་དང༌། གསང་སྔགས་ནས་རྟེན་ཅིང་འབྲེལ་བ་བཅུ་གཉིས་དག་པས་ས་བཅུ་གཉིས་སུ་བཞག་པ་དང༌། དབུ་མའི་མདུད་པ་རྣམས་གྲོལ་བ་ལས་རྩིས་པའི་བྱེ་བྲག་བསམ་གྱིས་མི་ཁྱབ་ཀྱང༌། དོན་དེ་དག་ཐམས་ཅད་འགལ་བ་མེད་པར། དོན་དམ་པའི་བདེན་པ་མཐོང་ལམ་རྣམ་པར་མི་རྟོག་པའི་ཡེ་ཤེས་ཉི་མའི་དཀྱིལ་འཁོར་ལྟ་བུ་འཆར་བའི་ཚེ། ཡོན་ཏན་འོད་ཟེར་གྱི་དྲྭ་བ་འགྱེད་པ་དང༌། ལས་མུན་པ་ཐམས་ཅད་སེལ་བ་དང༌། དུས་ནམ་ལངས་པ་དང༌། ཉི་མ་ཤར་བ་དང༌། ཉི་མ་དྲོས་པ་ལ་སོགས་པ་བྱེ་བྲག་བསམ་གྱིས་མི་ཁྱབ་པ་འབྱུང་བ་ཕྱི་དང་ནང་དང་གསང་བས་བསྡུས་པ་དཔག་པ་ལ་དགོངས་ནས། ས་དང་པོ་རབ་ཏུ་དགའ་བ་དང༌། གཉིས་པ་དྲི་མ་མེད་པ་དང༌། གསུམ་པ་འོད་བྱེད་པ་དང༌། བཞི་པ་འོད་འཕྲོ་བ་དང༌། ལྔ་པ་སྦྱང་དཀའ་བ་དང༌། དྲུག་པ་མངོན་དུ་གྱུར་པ་དང༌། བདུན་པ་རིང་དུ་སོང་བ་དང༌། བརྒྱད་པ་མི་གཡོ་བ་དང༌། དགུ་པ་ལེགས་པའི་བློ་གྲོས་དང༌། བཅུ་པ་ཆོས་ཀྱི་སྤྲིན་དང༌། བཅུ་གཅིག་ཀུན་ཏུ་འོད་དང༌། བཅུ་གཉིས་མ་ཆགས་པVV་དཀར་པོར་དོན་དམ་པའི་བདེན་པ་ནམ་མཁའ་ལྟ་བུ་ལ་བྱ་ཆེ་འབྲིང་ཆུང་གསུམ་འཕུར་བའི་དཔེས། ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་བདེན་པ་རྟོགས་པའི་ཚད་ཆེ་ཆུང་གི་ཁྱད་པར་གསུངས་པ་དང༌། མྱ་ངན་ལས་འདས་པ་ཆེན་པོར་རྟེན་ཅིང་འབྲེལ་པར་འབྱུང་བ་འདི་གཅིག་ཏུ་བྱང་ཆུབ་སེམས་དཔའ་དང༌། རང་སངས་རྒྱས་དང༌། ཉན་ཐོས་གསུམ་གྱིས་རབ་དང་འབྲིང་དང་ཐ་མ་རྣམ་པ་གསུམ་དུ་རྟོགས་པར་གསུངས་པ་དང༌། བཅོམ་ལྡན་འདས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པར།

འཁོར་བ་དང་མྱ་ངན་ལས་འདས་པས་བསྡུས་པའི་ཆོས་ཐམས་ཅད་གདོད་ནས་ཞི་ཞིང་མ་སྐྱེས་པ། རང་བཞིན་གྱིས་མྱ་ངན་ལས་འདས་པ་འབའ་ཞིག་ཏུ་བསྟན་པ་དང༌། རྡོ་རྗེ་འཆང་ཆེན་པོས་དོན་དམ་པའི་བདེན་པ་འདི་གཅིག་པུ་རྟོགས་པས། ཕྱི་དང་ནང་དང་གསང་བའི་རྟེན་ཅིང་འབྲེལ་བར་འབྱུང་བ་དཔག་ཏུ་མེད་པ་རྟོགས་པའི་ཐབས་དང་བཅས་པ་དཔག་ཏུ་མེད་པ་གསུངས་པ་དང༌། སློབ་དཔོན་ཆེན་པོ་གྲུབ་པ་ཐོབ་པ་རྣམས་ཀྱིས་སྔགས་དང་མཚན་ཉིད་དེ་རྣམས་ཀྱི་དོན་གསལ་བར་བྱ་བའི་ཕྱིར། བསྟན་བཅོས་དཔག་ཏུ་མེད་པ་གསུངས་པ་རྣམས། དོན་དམ་པའི་བདེན་པ་འདི་སྐྱེ་བར་བྱེད་པའི་ལ་ལ་ནི་རྒྱུ་ལ་དགོངས། ལ་ལ་ནི་ལམ་ལ་དགོངས། ལ་ལ་ནི་འབྲས་བུ་ལ་དགོངས། ངོ་བོ་དང་རང་བཞིན་དང་མཚན་ཉིད་དང༌། དབྱེ་བ་དང༌། ས་མཚམས་རྣམ་པར་བཞག་པ་ཐ་དད་པ་ལ་དགོངས་ནས་གསུངས་པ་རྣམས་དང༌། ཇི་ལྟར་བྱས་ཀྱང་མཛོ་ཕོའི་རྒྱུས་ནི་མཛོ་བདག་བག་ཙམ་ཆེ་སྟེ། ཁ་བརྒྱ་རྔ་མ་སྟོང་གཡུགས་ཀྱང་ཁོ་རང་ཤེས་པ་ལ་ཁོ་རང་རྒྱུས་ཆེ་སྟེ། མི་ཤེས་པ་ལ་དྲིས་ན། འཐད་པའི་བཤད་པ་མང་ཡང་འཕྲད་ཀྱང་ངོ་མི་ཤེས་པ་ཁོ་ན་ཡིན་པས། མདོར་ན་ལག་ཏུ་བླང་བའི་རིམ་པ་ཀུན་རྫོབ་ཀྱིས་བསྡུས་པའི་ཆོས་ཐམས་ཅད། བྱང་ཆུབ་ཀྱི་སེམས་རིན་པོ་ཆེའི་གསེར་འགྱུར་གྱིས་རྩིས་བསྒྱུར་ནས། བསྔོ་བ་རིན་པོ་ཆེ་འཇིགས་པ་མེད་པའི་གཏེར་མཛོད་དུ་སྦས་པས། འགྲོ་བ་ཐམས་ཅད་ཀྱི་མི་ཟད་པའི་ཕུན་སུམ་ཚོགས་པ་གཞན་གྱི་དོན་དུ་གཟུགས་ཀྱི་སྐུ་འབྱུང་བ་དང༌། ལུགས་ལས་ལྡོག་པ་སེམས་ཀྱི་དེ་བཞིན་ཉིད་ཞི་ཞིང་ཉེ་བར་ཞི་བ། རང་གི་དོན་ཕུན་སུམ་ཚོགས་པར་འགྱུར་བ་དང༌། ལུགས་ལས་འབྱུང་བ་དང༌། ལུགས་ལས་ལྡོག་པ་གཉིས་མེད་རོ་གཅིག་ཏུ་གྱུར་པས། རང་དོན་ཕུན་སུམ་ཚོགས་པ་དང༌། གཞན་དོན་ཕུན་སུམ་ཚོགས་པ་དབྱེར་མེད་པའི་རྡོ་རྗེ་འཆང་ཆེན་པོར་འགྱུར་བར་གཅེས་པས། བུ་ཇོ་ཇོ་འདི་ལ་ནན་ཏན་ཤིན་ཏུ་ཆེ་བར་ཉམས་སུ་བླངས་ན་གཏི་མུག་གིས་མི་འགྲོ་བ་ཁོ་ནའོ། །འདུན་པས་མི་འགྲོ་བ་ནི།

འདིར་གཤིས་དྲང་པོར་གྱུར་པ་གཅིག་ལ། རང་གི་ཞེ་འདོད་ཐ་དད་པར་བསྒྱུར་བ་ལ་བྱ་སྟེ། ལུས་ཀྱི་ལས་སམ། ངག་གི་ལས་བྱ་བ་སྣ་ཚོགས་ཐ་དད་པ་གང་ལ་འཇུག་ཀྱང༌། བཟང་པོ་དང་འབྲིང་དང་ཐ་མ་རྣམ་པ་གསུམ་དུ་འགྱུར་ཏེ། ངན་པ་ནི་དུག་རྣམ་པ་ལྔས་རང་ཉིད་འདོད་པ་ལ་ཆགས་པ་དང༌། ཞེན་པ་དང༌། འཆུམས་པར་བྱེད་པ་དང༌། ཞེ་སྡང་བ་དགྲ་ཕམ་པ་དང༌། དམའ་དབབ་པ་དང༌། ཚར་བཅད་པའི་ཆེད་དུ་བྱེད་པ་དང༌། གཏི་མུག་ལོག་པར་ལྟ་བར་བྱེད་པ་དང༌། ཕྲག་དོག་ལ་གཞན་མཐོ་དོགས་པ་དང༌། བཟང་དོགས་པ་དང༌། ཁྱད་དུ་བསད། གཅིག་ཏུ་ཅི་ཆུད་སྙམ་པའི་བསམ་པས་བྱེད་པ་དང༌། ང་རྒྱལ་གྱི་འདུན་པ་ང་ཙམ་པ་གང་ན་ཡོད། གཞན་བས་ང་མཐོ་སྙམ་པའི་འདུན་པ་བྱ་བ་དང་བྱེད་པ། བླ་མ་དམ་པ་དང་དགེ་འདུན་གྱི་ཞབས་འབྲིང་དང༌། ཞབས་ཏོག་ཅི་བྱེད་པ་འདི་དག་ཐམས་ཅད་རང་གི་ཞེ་འདོད་དྲག་པོ་དེ་ཉིད་ཀྱི་དབང་དུ་བྱ་སྟེ། བྱེད་ཅིང་བཟང་བྱས་པ་ལ་ངན་པ་ཡིན། ངན་པ་བྱས་ན་ནི་བཟང་པོ་ཡིན་ཞེས་པ་ལ་སོགས་པ། འཇིག་རྟེན་ཡོངས་སུ་གྲགས་པའི་དབང་དུ་བྱས་པས། སྒོ་བཟང་པོ། མཐོ་དམན་དུ་སྨྲ་བ་ཞེས་གྲགས་པ། དཔེར་ན་ལྷ་སྦྱིན་གྱི་རྗེས་སུ་ཕྱོགས་པ་བཞིན། ལྷ་སྦྱིན་དགེ་འདུན་གྱི་དབྱེན་བྱེད་པར་རྩོལ་བ་ལ། རྗེས་སུ་ཕྱོགས་པ་རྣམས་ལ། རྗེས་སུ་ཕྱོགས་པར་མ་བྱེད་ཅེས་པ་དང༌། གྲོས་ཐོབ་ཅེས་བསྒོ་བས། དེ་དང་ལྷ་སྦྱིན་ནི་ཆོས་བཞིན་དུ་བྱེད་པ་དྲང་པོར་བྱེད་པ་ཡིན། ཞེས་འདུན་པ་ལྡོག་པར་མ་ནུས་ཤིང༌། འདུན་པས་སྨྲ་བ་དང༌། ཞེ་འདོད་དེའི་ཕྱོགས་སུ་བྱེད་པ་འདུན་པས་བྱེད་པ། བྱེད་པ་ངན་པའི་འདུན་པ་འདི་རྣམས་སུ་བུ་ཅིག་ཁྱོད་ཀྱིས་སྤང་བྱ་སྟེ། འཇིག་རྟེན་འདིར་ཡང་ཡུན་རིང་པོ་མི་སྡོད། ང་རང་ཅི་མཐོ། ང་རང་ཡང་ཅི་རྒྱལ། ང་རང་ཡང་ཅི་ལེགས་བསམ་ཀྱང༌། ང་རང་ཡུལ་གསུམ་ཕྱོགས་ན་མེད། ཕྱིན་ཅི་ལོག་གི་འཁྲུལ་པ། ང་རང་གཟུང་བའི་རལ་གྲི་ལ། ང་རང་ཅི་བཟང་གི་དར་བཏགས་པས། ང་བདག་མེད་ཀྱི་སྐྱབས་གཅིག་པུ།

བླ་མ་དམ་པའི་སྐེ་བ་རལ་གྲིས་གཅོད་པར་བྱེད་པ་བུ་གཅིག་ཁྱོད་ཀྱིས་ཕོད་དམ། ཤ་ཁྲག་མི་གཙང་བའི་རྐྱལ་པ། སྡུག་བསྔལ་གྱི་ཕུང་པོ་འདུས་པ། རུས་པ་སོར་བཞི་ཆགས་པ་ཙམ་ཡང་མི་བཟོད་པ་ཁྱོད་ཀྱིས་མ་དྲན་ནམ། མིང་རྐྱང་པ་ནམ་མཁའི་རླུང་དང་འདྲ་བ་འདི་ལ་ཡང་བདག་ཏུ་གང་ན་བཏུབ་ལེགས་པར་སོམས་ལ། ངར་འཛིན་པ་དང་ལུས་སུ་འཛིན་པ་དང་མིང་དུ་འཛིན་པ་གསུམ་སྤང་བར་བྱ་བ་དང༌། རང་གི་གྲོགས་པོ་དང༌། ཤག་པོ་དང༌། ཉེ་དུ་དང༌། གཉེན་འབྲེལ་དང༌། རང་ཉིད་ཡུལ་གང་ལ་ཞེན་ཅིང་ཆགས་པ་དང༌། འཆུམས་པ། དེ་ལ་རང་གིས་ཕར་ལ་ཇི་ལྟར་འབད་ཀྱང་ཚུར་ཉེས་པར་བལྟ་བ་དང༌། མ་བལྟས་ཞིང་མཐུན་ཡང་མྱུར་དུ་མ་རུངས་པར་འགྱུར་ཏེ། སློབ་དཔོན་ཆེན་པོ་འཕགས་པའི་ཞལ་སྔ་ནས། དོན་རྣམས་ཀུན་ལ་མི་གསལ་བའི། །ངན་པ་རྣམས་ནི་འཇིང་བསྡོངས་ནས། །གོ་འཕང་མཐོ་ཡང་བརླག་གྱུར་ཏེ། །སྲིན་བུ་ར་བའི་ཁར་ཕྱིན་བཞིན། །ཞེས་གསུངས་པས། དེ་འདྲའི་ཕྱོགས་ཀྱི་ཞེ་འདོད་དང་འདུན་པ་སྤང་བ་དང༌། ཉེ་དུ་གཉེན་འབྲེལ་ཐམས་ཅད་ཀྱིས་ཀྱང་རང་ལ་མི་སྟོངས། ཆོས་བརྒྱད་གང་བསྒྲུབས་ཀྱང༌། གྲུབ་པ་ཉིད་ཀྱིས་ཤིན་ཏུ་ཕུང་བ་ཡིན་པས། ཕྱོགས་འདི་རྣམས་ངན་པའི་འདུན་པ་མཐའ་དག་གིས་མི་འགྲོ་ཞིང་སྤང་བར་བྱའོ། །འབྲིང་པོའི་འདུན་པ་ནི་ཡོད་བླ་མ་དམ་པ་དེས། ཆུང་ཕུད་བུ་ཙམ་ནས་བསྐྱངས། གྲོགས་པོ་བཟང་པོ་འདི་རྣམས་ཀྱང་དྲིན་ཆེ། ལུས་ན་སོ་བདོ་ཞིང་ཞོ་ཤ་ཡང་རྒྱས། བྱ་བ་དང་བྱེད་པའི་དུས་ལ་བབ་པས། ཞབས་འབྲིང་དང་ཞབས་ཏོག་བྱེད་པའི་འདུན་པ་ལ་ནི་འབྲིང་ཡིན་ཏེ། འདི་ལ་ཡང་གྲོགས་མེད། དེ་འདྲ་བྱས་པའི་འབྲས་བུ་ཇི་ལྟ་བུ་གཅིག་ཏུ་གྱུར་ཏེ། ཕལ་ཆེར་ལུང་དུ་མ་བསྟན་པ་ཁོ་ནར་འདུག་པས། འབྲིང་པོ་འདི་ཡང་ཞོག་ལ་ཐོངས། ཡང་དབང་པོ་རབ་ཏུ་གྱུར་པ་རང་ཉིད་ཀྱིས། འདུན་པས་ཡུལ་ཐམས་ཅད་ཀྱང་རབ་ཏུ་བསྒྱུར། དངོས་པོ་ཐམས་ཅད་ཀྱང་རབ་ཏུ་བསྒྱུར། ལྟ་སྒོམ་ཡང་རབ་གཅིག་ཡོད། ོད་པ་ཡང་རབ་གཅིག་བྱ་སྙམ་པའི་འདུན་པ་དྲག་པོ་བཏང་བར་བྱ་སྟེ།

ཞེ་ཐག་པ་སྙིང་ཁོང་པའི་གཏིང་ནས་ཉོན་མོངས་པ་དུག་ལྔ་བསམ་པ་འབྲིང་པོ་མན་ཆད་ལྟ་ཨ་ཅང་ཡང་ཆེ་སྟེ། ཉན་ཐོས་དང་རང་སངས་རྒྱས་ཀྱི་བསམ་པ་ཙམ་ཡང་སྐད་ཅིག་མི་རྒྱུ་བའི་བློ་བཅད་ཆེན་པོས་ཐག་སྦད་ཀྱིས་བཅད། མནའ་ཧྲིལ་གྱིས་བསྐྱལ། དམ་བཅའ་ཅག་གིས་བྱ། རང་ཕྱེ་རང་ལ་གཏོར། སུ་ཙམ་སུས་མ་ཕོད། སངས་རྒྱས་ཐམས་ཅད་ཀྱང་མི་ལས་བརྡུངས་པ་ཡིན། གྲུབ་ཐོབ་ཆེན་པོ་ཡང་བྱས་ན་འབྱུང་བ་ཡིན། ངའི་སྐལ་པ་ཡང་སུས་བཅད། ཕོ་རེམ་ཅན་ཡང་འདིར་གསལ། ཁྱོ་ག་ཡིན་མིན་ཡང་འདིར་ཤེས་སྙམ་དུ་བསམ་ཞིང༌། མན་ཀལ་གསུམ་གཉིས་ཁར་བཅུག་ནས། གང་ལ་བལྟས་ཀྱང༌། གང་གསུམ་སྒོ་ནས་ཀྱང༌། ངས་བཟང་པོ་ཞིག་བྱེད་ཀྱང་བྱེད། འོང་ཡང་འོང་སྙམ་དུ་ཐག་སྦད་ཀྱིས་བཅད་ལ། འགྲོ་འཆག་ཉལ་འདུག་ཐམས་ཅད་དུ་ཉམས་སུ་བླང་བར་བྱས་ན། འབྲས་བུ་མྱུར་དུ་འགྲུབ་པ་ལ་ཚེགས་མེད་དེ། སྔོན་རྗེ་བཙུན་ཆེན་པོ་མི་ལ་རྣལ་འབྱོར་གྱི་དབང་ཕྱུག་ཆེན་པོ་དེ། རྗེ་མར་པ་ལྷོ་བྲག་པ་ལ། དཔལ་ལྡན་ནཱ་རོ་པ་ཆེན་པོའི་ཆོས་དྲུག རྒྱུད་གཞུང་གདམས་ངག་དང་བཅས་པ། ཚིག་དང་ཡི་གེའི་རྣམ་པ་གཞུང་ན་ཇི་ལྟར་གྲགས་པ་བཞིན་དུ་དཀའ་བ་དྲག་པོས། ཡུན་རིང་པོར་ཉམས་སུ་ནི་བླངས། ཟྭ་ཚ་མེད་གསོལ་བ་ལ་སོགས་པ། ལུས་དང་སྲོག་ལ་མ་བལྟས་པའི་སྡུག་བསྔལ་དཔག་ཏུ་མེད་པ་བྱས་ཀྱང་ཉམས་མྱོང་དང་མངོན་པར་རྟོགས་པ་ལྟ་ཨ་ཅང་ཡང་ཆེ་སྟེ། རླུང་གནད་དུ་འགྲོ་བ་ཙམ་ཡང་མ་བྱུང་ན། རྣལ་དུ་སོང་བའི་དུས་གཅིག་ན་རྨི་ལམ་དུ་ཐ་རྒོད་ཤིན་ཏུ་སྲ་བ་ཞིག་ལ། མཛོ་བཟང་པོ་དོར་ཅིག་ལྕགས་ཐོང་སོ་དབལ་མ་གཅིག་དང་བཅས་ནས་རྨོས་པ་ལ། ཐོང་མ་ནོན་ནས་ཤིན་ཏུ་སྡུག་པ་ཞིག་རྨིས་པས། དེ་ཉིད་ཀྱིས་གོ་ཆ་ཆེན་པོ་བསྐྱེད་ནས། གཅིག་ཏུ་བླ་མའི་བྱིན་རླབས་ཆེ། །གཉིས་སུ་གསང་སྔགས་གདམས་ངག་ཆེ། །གསུམ་དུ་རྣལ་འབྱོར་བསྒོམ་སྲན་ཆེ། །ཐ་བ་སྲ་ཡང་ཕེད་དེ་མཆི། །ཞེས་གསུངས་ནས། ཐུགས་ཀྱི་དཔའ་ཆེན་པོ་བསྐྱེད་ནས། ཉམས་སུ་བླངས་པས་སྔར་གྱི་རྨི་ལམ་དེ་ལས་ཐོང་སོ་ས་ལ་ཟུག་ཆེས་ནས་ཡར་ལ་འཐེན་པ་དཀའ་བར་རྨིས་པ་དང༌།

ཉམས་མྱོང་དང་མངོན་པར་རྟོགས་པ་ཁྱད་པར་དུ་འཕགས་པ་འཁྲུངས་ཤིང༌། མཆོག་དང་ཐུན་མོང་གི་དངོས་གྲུབ་མ་ལུས་པ་བརྙེས་པ་ལྟ་བུ་ཡིན་པས། ནང་པར་ཐོ་རངས་དང་པོར་འཆི་བ་དང་མི་རྟག་པ་ལས་རྒྱུ་དང་འབྲས་བུ་འཁོར་བའི་ཉེས་དམིགས་བསམ་ཞིང་བློ་ངེས་པར་བྱས་ནས། བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཀྱིས་རྒྱུད་བརླན་ནས། བརླན་པ་དང་བངས་པ་དང༌། འབོལ་བ་དང་མཉེན་ལྟབས་ཀྱིས་གྱུར་པའི་དུས་སུ། ལྷག་པའི་ལྷ་དང་བླ་མ་བསྒོམ་ཞིང༌། ཡུལ་དང་ཡུལ་ཅན་གཉིས་སུ་མེད་པ། གཟུང་བ་དང་འཛིན་པ་མཐའ་དག་གིས་སྟོང་པའི་སྟོང་ཉིད། ལྟ་བ་རྟོགས་པ་དང་ལྡན་པ། སྒོམ་པ་ཉམས་མྱོང་དང་ལྡན་པར་བྱས་ནས། འདིའི་དུས་སུ་བུ་བྱ་བྱེད་ཞེ་འདོད་མ་ཆེ་ཞིག དོགས་པ་མི་འཆའ། ཉམ་ང་མི་འཆའ་བར། ཤེས་པ་ལྷུག་པ་ཉིད་དུ་ཞོག་ལ་ཐོངས། མཉམ་གཞག་དུས་སུ་བྱ་རྒྱུ་མི་བཙལ་བར། མི་རོ་བཞིན་དུ་དྲན་མེད་ཆེན་པོར་ཞོག དེ་ཉིད་རྒྱུན་བསྲིངས་པས་མཉམ་པར་བཞག་པ་དེ་ཉིད་ཀྱིས་ལུས་དུབ་ནས། ཡུལ་འདོད་པ་འབྱུང་སྟེ། དེའི་དུས་སུ་དགེ་བའི་རྩ་བ་བསྔོ་བ་བྱས་ནས། དོན་དང་ལྡན་པ་དང༌། ཆོས་དང་མཐུན་པ་དང༌། བླ་མ་དང་དགེ་འདུན་མཉེས་པ་དེ་ལྟ་བུའམ་ཆོས་དང་མཐུན་པའི་བྱ་བ་ལ་ཞུགས་པས། སྔར་གྱི་སྒོམ་དེ་བས་ཤིན་ཏུ་བཟང་བ་ཞིག་འདིར་སྐྱེ། མཉམ་པར་བཞག་པ་དང་རྗེས་ཁྱད་མེད། རང་གི་སྐེ་བཅད་ན་ཡང༌། ཁོང་ཁྲོ་ཙམ་ཡང་མི་སྐྱེ་ན། དེ་ལ་ལན་ལྡོན་པ་ལྟ་སྨོས་ཀྱང་ཅི་དགོས་པར་འོང༌། གོང་མ་རྣམས་ཀྱི་ཞལ་སྔ་ནས་ཀྱང༌། མཉམ་གཞག་ཅི་ཡོད་རྗེས་ཀྱིས་ཤེས། །གསུང་བའི་དོན་གོ་ཡང་འདི་ཡིན། །དེ་ལྟར་གྱུར་ན་རང་ཉིད་མངོན་པར་རྟོགས་པའི་ཆོས་སུ་འགྱུར་བས། ཀློག་མཁན་ཡང་མི་དགོས། དུས་གསུམ་སངས་རྒྱས་ཐམས་ཅད་ཀྱི་གསང་བའི་སྔགས་འཆང་བས། མཆུ་འགུལ་འགུལ་ཡང་མི་འཚལ། དོན་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་དུ་སོང་བས། འགྲོ་བའི་བདེ་སྐྱིད་ཐམས་ཅད་ཀྱང་འབྱུང༌། དྲན་ཞིང་བརྟན་པ་དང་འགྱུར་བ་མེད་པས་གཙོ་བོ་ཡང་ཆེ།

ཉམ་ང་བའམ། བག་ཚ་བའམ། ཤི་དོགས་པའམ། སྲོག་ལ་མི་ལྟོས་པས་དཔའ་བོ་ཡང་ཡིན་ཏེ། མདོར་ན་བུ་ཁྱོད་ཀྱིས་མཉམ་པར་བཞག་པ་དང་རྗེས་གཉིས་མེད་པར་ཁ་ལྟ་རྐྱང་པའི་རྗེས་སུ་མ་འབྲངས་པར། རྒྱུན་ཆད་མེད་པར་ཉམས་སུ་བླངས་ན། ཉམས་སུ་བླངས་པ་འདི་ཉིད་ཀྱིས་རང་གི་དྲུང་ན་འདུག་པའི་འཁོར་རྣམས་ཀྱང་འདུན་པར་གྱུར་ནས་དག་པའི་འཁོར་ཤ་སྟག་ཏུ་འོང༌། བྱ་བ་དང་བྱེད་པ་ཅི་བྱས་པས་ཀྱང༌། བླ་མ་དང་གོང་མ་ཐམས་ཅད་མཉེས། རྫས་དང་ཡོ་བྱད་ཅི་ཡོད་པས་ཀྱང་བླ་མ་དམ་པ་རྣམས་ཀྱི་ཞབས་འབྲིང་དང་ཞབས་ཏོག་ཏུ་འགྲོ། ཁྱོད་ལ་མི་འདིས་ངན་པ་བྱས་སོ་བྱེད་དོ། །ཕུང་ཤོམ་མོ་ཤོམ་པར་འགྱུར་རོ་ལ་སོགས་པ་ཕྲ་མ་དང་རྫུན་དང་དབྱེན་གྱི་ཕྱག་རྟེན་དང་སྐྱེས་མི་འོང་ཞིང༌། སྡིག་པའི་གྲོགས་པོ་ཐམས་ཅད་ཀྱང་རྒྱུན་འཆད་པར་འགྱུར། དགེ་བའི་བཤེས་གཉེན་དང་ལེགས་པ་བྱེད་པ་ཐམས་ཅད་དང་ཐོས་བསམ་སྒོམ་གསུམ་གྱི་ཡོན་ཏན་གྱིས་བརྒྱན་པ་རྣམས། པVའི་མཚོ་ལ་ངང་པ་བཞིན་དུ་འདུ་ཞིང༌། ཟབ་པ་དང་རྒྱ་ཆེ་བའི་ཆོས་ཐམས་ཅད་ཀྱིས། རྒྱ་མཚོ་ཆེན་པོའི་ཆུ་བོ་བཞིན་དང༌། ཀླུའི་དབང་པོ་རྣམས་ཀྱིས་ཆར་ལེགས་པར་ཕབ་ནས། གོང་བཞིན་དུ་ཡོན་ཏན་དཔག་ཏུ་མེད་པས་གང་བ་དང༌། ཤིན་ཏུ་གང་བ་དང་འཕེལ་ཤིང་ཤིན་ཏུ་སྨིན་པར་འགྱུར་བ་ལ་ཡང་ཚེགས་མེད་དེ། མདོར་ན་ཕུན་སུམ་ཚོགས་པ་རྣམ་པ་ལྔའི་སྐྱོན་ཐམས་ཅད་ནི་འགགས། ཡོན་ཏན་ཐམས་ཅད་ཀྱིས་རྒྱས་ནས། སྐྱོན་ཐམས་ཅད་དང་བྲལ་བར་འགྱུར་བས། ཉམས་སུ་བླང་བ་འབའ་ཞིག་ལ་འབད་པར་བྱའོ། །དེ་ལྟར་ངན་པ་དང་འབྲིང་པོའི་འདུན་པས་འགྲོ་བར་མི་བྱ་ཞིང༌། བཟང་པོའི་འདུན་པས་ཉམས་སུ་བླང་བའི་རིམ་པ་བསྟན་ནས། བྱ་བ་དང་བྱ་བ་མ་ཡིན་པ་ཤེས་པར་བྱ་བ། བྱས་པ་ད་བྱ་བ་མ་ཡིན་པ་འགའ་ཞིག་བསྟན་པར་བྱ་བ་ནི། བྱ་བ་དང་བྱ་བ་མ་ཡིན་པ་གང་ཡིན་པ་དང༌། དེ་དུས་ཤེས་པ་དང༌། ཇི་ལྟར་ཉམས་སུ་བླང་བ་དང་གསུམ་ལས། དང་པོར་བྱ་བ་དང་བྱ་བ་མ་ཡིན་པ་ནི། བྱ་བ་མ་ཡིན་པ་དངོས་དང་བརྒྱུད་པ་ཐམས་ཅད་དུ།

རང་དང་གཞན་ཐམས་ཅད་ལ་གནོད་པ། སྡུག་བསྔལ་ཐམས་ཅད་བསྐྱེད་པར་བྱེད་པ་མི་བྱ་ཞིང་སྤང་བ་དང༌། གནས་སྐབས་དང་མཐར་ཐུག་ཐམས་ཅད་དུ་རང་གཞན་ཐམས་ཅད་ལ་ཕན་པ་དང༌། བདེ་བ་བསྐྱེད་པར་བྱེད་པ་འདི་ཉམས་སུ་བླང་བར་བསྟན་པ་ནི། སངས་རྒྱས་བཅོམ་ལྡན་འདས་དང༌། དམ་པ་རྣམས་ཀྱིས་ཆོས་ཐམས་ཅད་ཀྱི་དོན་མདོར་བསྡུས་ཏེ་བསྟན་པ་འདི་ཁོ་ནའོ། །དེ་ལྟར་བྱ་བ་དང་བྱ་བ་མ་ཡིན་པ་སེམས་ཅན་ཐམས་ཅད་ཀྱི་ཁམས་རྒྱུད་ལ་ཕན་པ་དང་གནོད་པར་གནས་པ་དེ་སུས་ཤེས་སྙམ་ན། འདི་ཐམས་ཅད་མཁྱེན་པ་ཡང་དག་པར་རྫོགས་པའི་སངས་རྒྱས་ཁོ་ནས་མཁྱེན་པ་ཁོ་ནའོ། །ཐམས་ཅད་མཁྱེན་པ་དེ་རྒྱུ་གང་ལས་བྱུང་ཞེ་ན། སྔོན་གྱི་ཐམས་ཅད་མཁྱེན་པ་རྣམས་ཀྱི་ཆོས་ཉམས་སུ་བླངས་པས། ད་ལྟར་དང་ཕྱི་མའི་ཐམས་ཅད་མཁྱེན་པ་འགྲུབ་པ་ལ། སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་ཞེས་བྱ་བ་ཡིན་ནོ། །དེ་ལྟ་བུའི་ཐམས་ཅད་མཁྱེན་པ་ཉིད་འགྲུབ་པར་བྱེད་པའི་རྒྱུ། སངས་རྒྱས་ཀྱི་ཆོས་དེ་གང་ཞེ་ན། མཁྱེན་པའི་ཡེ་ཤེས་སྟོབས་བཅུ་སྟེ། བཅུ་གང་ཞེ་ན། འདི་ལྟ་སྟེ། གནས་དང་གནས་མ་ཡིན་པ་མཁྱེན་པ་དང༌། དུས་གསུམ་ལས་དང་ལས་ཀྱི་རྣམ་པར་སྨིན་པ་མཁྱེན་པ་དང༌། ཁམས་དུ་མ་ཅན་གྱི་འཇིག་རྟེན་མཁྱེན་པ་དང༌། སེམས་ཅན་གཞན་དང་གང་ཟག་གཞན་གྱི་མོས་པ་སྣ་ཚོགས་དང༌། མོས་པ་དུ་མ་མཁྱེན་པ་དང༌། དབང་པོ་རབ་དང་ཐ་མ་ཤེས་པར་བྱ་བ་མཁྱེན་པ་དང༌། ཀུན་ཏུ་འགྲོ་བའི་ལམ་དེ་དང་དེར་འགྲོ་བ་མཁྱེན་པ་དང༌། དབང་པོ་དང༌། སྟོབས་དང༌། བྱང་ཆུབ་ཀྱི་ཡན་ལག་དང༌། བསམ་གཏན་དང༌། རྣམ་པར་ཐར་པ་དང༌། ཏིང་ངེ་འཛིན་དང༌། སྙོམས་པར་འཇུག་པ་དང༌། ཀུན་ནས་ཉོན་མོངས་པ་དང༌། རྣམ་པར་བྱང་བ་རྣམ་པར་འགོད་པ་མཁྱེན་པ་དང༌། དུས་གསུམ་གྱི་གནས་མ་ནོར་བ་མཁྱེན་པ་དང༌། ལྷ་དང་མི་ཡི་རྣམ་པར་དག་པ་མཁྱེན་པ་དང༌། ཟག་པ་རྣམས་ཟད་པའི་ཕྱིར་སེམས་རྣམ་པར་གྲོལ་བ་དང༌། ཤེས་རབ་རྣམ་པར་གྲོལ་བ་ཟག་པ་མེད་པ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་པ་དང༌།

བཅུ་པོ་དེ་དགངས་ནས། དེའི་རྗེས་སུ་འབྲང་ཞིང་དོན་གོ་བའི་བསྟན་བཅོས་མཛད་པའི་ཕྱིར་རོ། །ཡེ་ཤེས་དེའི་རྗེས་སུ་འབྲངས་པས་སྐྱབས་སུ་སོང་བས་ན། སྡེ་སྣོད་གསུམ་ཤེས་པའི་པཎྜི་ཏ་དང༌། རྟོགས་པ་དང་ལྡན་པའི་རྣལ་འབྱོར་པ། དགྲ་བཅོམ་པ་དང༌། རང་སངས་རྒྱས་དང༌། ས་བཅུའི་དབང་ཕྱུག་གི་བར་དུ་གོང་ནས་གོང་དུ་ཤིན་ཏུ་མཁས་པ་དང༌། ཡོན་ཏན་འཕེལ་བར་འགྲོ་བ་ཡིན་ཏེ། དེ་ཡང་བཅོམ་ལྡན་འདས་ཀྱིས། ཡེ་ཤེས་མེད་ན་ཡོན་ཏན་འཕེལ་མེད་བྱང་ཆུབ་མེད། །རྒྱ་མཚོ་འདྲ་བའི་སངས་རྒྱས་ཆོས་ཀྱང་མེད་པར་འགྱུར། །ཞེས་པས། མངོན་པར་རྟོགས་པའི་ཆོས་དང་ལུང་གི་ཆོས་མཁྱེན་པའི་ཡེ་ཤེས་འདི་ལ་སྦྱོང་བ་ནི་རྒྱུ། སྦྱངས་པས་མཁས་སུ་འགྲོ་བ་ནི་ཡོན་ཏན། ཐོབ་པ་ནི་འབྲས་བུའོ། །མཁྱེན་པའི་ཡེ་ཤེས་གསུང་རབ་མཐའ་དག་ཡིན་པས་བརྗོད་པར་མི་ནུས་པས། གནས་དང་གནས་མ་ཡིན་པ་ལས་དང་བྱ་བ་ལ་འཇུག་པའི་བྱེ་བྲག བསྟན་པའི་སྒོར་ཞུགས་པས་ཉམས་སུ་བླང་བར་བྱ་བ། རྒྱུ་རང་ལ་བག་ཙམ་ཡོད་པ་སྨོས་པར་བྱ་བ་ནི། འདོད་ཆགས་དང་ཞེ་སྡང་དང་གཏི་མུག་དང་འདུན་པ་དང༌། བྱ་བ་དང་བྱ་བ་མ་ཡིན་པ་མི་ཤེས་པས། གནས་སྐབས་དང་མཐར་ཐུག་ཐམས་ཅད་དུ་ཕན་པར་འགྱུར་པ་གནས་མ་ཡིན་པས་སྤང་བར་བྱ་བ་དང༌། བཅོམ་ལྡན་འདས་ཀྱིས་གསུངས་ཤིང་རྗེ་བཙུན་དཔལ་ཆོས་ཀྱི་གྲགས་པ་ལ་སོགས་པ་་རེ་ད་སུ་ཡིན། རིགས་གང་གི་རིགས་ཡིན། རུས་གང་གི་རུས་ཡིན། ནུས་འབུང་ཅི་ཙམ་ཞིག་ཡོད། བསོད་ནམས་ཆེ་ཆུང་ཡིན། ང་ལས་དང་བྱ་བ་ཅི་ཙམ་ཞིག་ལ་དབང༌། ལས་དང་བྱ་བ་འདི་བྱས་ན་གནས་སྐབས་སུ་ཅིར་འགྱུར། མཐར་ཐུག་ཅིར་འགྱུར་བསམ་ནས་འཇུག་པར་བྱ་སྟེ། འཇུག་པ་དེ་ཡང་བཅོམ་ལྡན་འདས་ཀྱི་ཕུན་སུམ་ཚོགས་པ་ལྔའི་རྗེས་སུ་འབྲང་ནས་བསྒྲུབ་ན། བྱ་རྒོད་ཀྱི་སྤུ་གསེབ་ཏུ་ཕ་ཝང་ཉལ་བའམ། ཆུ་བོ་རྒྱུན་གྱི་ཕྱོགས་སུ་འབབ་པའམ། དབྱར་གྱི་དུས་སུ་རྩི་ཤིང་དང་ནགས་ཚལ་ཐམས་ཅད་རྒྱས་པ་བཞིན་དུ། མྱུར་དུ་འགྲུབ་པ་ལ་ཚེགས་མེད་པས།

ལྔ་པོ་འདི་ལ་འབད་པར་བྱའོ། །དེ་ལ་བྱ་བ་གང་དང་གང་བྱེད་པའི་སྟོན་པའམ། སློབ་དཔོན་དེ་ཡང་རང་གང་བྱེད་པ་དེ་ཁོ་ན་ལ་མཁས་པ་ནི། སྟོན་པ་རབ་ཡིན་པ་མ་གཏོགས་པ། གང་བཟང་དང་ཅི་བཟང་ཆ་མེད་པའི་བཟང་པོ་ཡིན་བྱ་བའི་ཚིག་གི་རྗེས་སུ་འབྲང་བའི་བཟང་པོས་རང་ལ་མི་ཕན་ཏེ། སོ་སོར་མ་འདྲེས་པ་ཇག་པ་ལ་ཇག་དཔོན། ཚོང་པ་ལ་ཚོང་དཔོན། དམག་མི་ལ་དམག་དཔོན། ལས་པ་ལ་ལས་དཔོན། སོ་སོ་གང་ལ་མཁས་པ་དེ་ལ་བརྟེན་ན། དེའི་དོན་འགྲུབ་པར་འགྱུར་བས། མ་ནོར་བར་ཤེས་པར་བྱ་བ་དང༌། བསྟན་པའི་སྒོར་ཞུགས་པ་རྣམས་ཀྱིས་ནི་ཐོས་པ་དང་བསམ་པ་དང༌། སྒོམ་པ་གང་འདོད་ཀྱི་བླ་མ་སོ་སོར་བསྟེན་པར་བྱས་ལ། གནས་གསུམ་ལྷན་ཅིག་ཏུ་བསྟེན་པ་ནི་གང་ཡང་མི་འགྲུབ་པ་ནི་ཨ་ཅང་ཡང་ཆེ་སྟེ། སྡེ་སྣོད་གསུམ་པོ་སོ་སོར་སློབ་པ་ལྷན་ཅིག་ཏུ་གནས་པ་ཙམ་ཡང་བདུད་ཀྱི་ལས་སུ་གསུངས་པ་དང༌། དེ་བཞིན་དུ་བསམ་པའི་དུས་སུ་ཐ་དད་པ་བསམ་པ་དང༌། དམིགས་པ་གཅིག་ལ་སེམས་འཇོག་པའི་དུས་སུ་དམིགས་པ་གཞན་དང་གཞན་དག་དང་དམིགས་པ་མེད་པ་ལ་འཇོག་པ་སྟོན་པ་ཡང་གཏི་མུག་ཅན་ཡིན་པས། ཐོས་བསམ་སྒོམ་གསུམ་ཡང་བྱེ་བྲག་ཐ་དད་པ་སོ་སོར་མ་འདྲེས་པའི་སྟོན་པ་ལ་བསྟེན་པར་བྱ་བ་ནི་སྟོན་པ་ཕུན་སུམ་ཚོགས་པའོ། །དེ་ལ་ཆོས་ཕུན་སུམ་ཚོགས་པ་གང་ཞེ་ན། ཆོས་ནི་མཚན་ཉིད་འཛིན་པ་སྟེ། སོ་སོ་གང་དང་གང་འདོད་པ་དེ་ཡིན་པས། གང་འདོད་པ་དེ་ཁོ་ན་ལ་ཐེས་ཕུར་ནེས་ཕུར་བྱས་པ་ལས། གནམ་སྔོན་པོ་འདོད་པས་ནི་ས་གྲོ་བོ། མེ་ཚ་བོ་འདོད་པས་ནི་ཆུ་གྲང་མོ། དཀར་བ་འདོད་པས་ནི་གནག་པ། གང་ཅི་ཡང་རུང་སྟེ་ཐ་དད་པ་གཞན་དང་གཞན་དག་ཉམས་སུ་བླངས་ན་མི་འགྲུབ་པར་འགྱུར་བར་ངེས་ཏེ། དཔེར་ན་བོད་ཀྱི་སྨན་པ་མི་མཁས་པ་རྣམས། ནད་པ་གཅེས་པ་གཅིག་གིས་བོས་པའི་དུས་སུ། ནད་ངོས་མ་ཟིན། གང་ལ་གང་འགྲོ་ཆ་མེད་པས། གཅེས་པ་གཅིག་ཏུ་ཡིད་ལ་བྱས་ནས། སྨན་བཟང་ཟེར་ཚད། རིན་ཆེ་ཚད། བུངས་ཆེ་ཚད། དུས་གཅིག་ཏུ་བཏང་བས་ནད་པ་ཤི་བ་ལྟར་འོང་བ་ཡིན་པས།

ཆོས་རང་གི་ཞེ་འདོད་སོ་སོར་མ་འདྲེས་པར་སལ་ལེ་སིང་ངེ་ཇི་བཞིན་དུ་ཤེས་པར་བྱའོ། །མཚན་ཉིད་འཛིན་པའི་ཆོས་སོ་སོ་རང་ཉིད་བསྒྲུབ་པར་བྱ་བ་དེ་བསྒྲུབ་པའི་གནས་ནི། སོ་སོ་མ་འདྲེས་པ་སྟེ། ཚོང་པ་རྣམས་ཀྱི་གནས་ནི་ཚོང་དུས། ཆང་ལ་དགའ་བ་རྣམས་ཀྱི་གནས་ནི་ཆང་ཚོང་མ། དགེ་འདུན་རྣམས་ཀྱི་གནས་ནི་གཙུག་ལག་ཁང༌། ཉམས་སུ་ལེན་པ་རྣམས་ཀྱི་གནས་ནི་དགོན་པ་སྟེ། དེ་ཡང་བཅོམ་ལྡན་འདས་ཀྱིས། དྲང་སྲོང་སྒྲུབ་པ་རྣམས་ཀྱི་གནས་ནི་རི་ཁྲོད། ལྷའི་སྒྲུབ་པ་རྣམས་ཀྱི་གནས་ནི་གངས་གསེབ། མཁའ་འགྲོ་སྒྲུབ་པ་རྣམས་ཀྱི་གནས་ནི་དུར་ཁྲོད་ལ་སོགས་པ་གནས་སོ་སོ་མ་འདྲེས་པར་བསྒྲུབ་པར་གསུངས་པས། གནས་སོ་སོ་མ་འདྲེས་པར་ངེས་པ་ཅན་དུ་བྱའོ། །གནས་དེར་གནས་ཤིང་ཆོས་དེ་ཉམས་སུ་ལེན་པའི་རྟེན་གྱི་གང་ཟག་དེས། དུས་ལ་མཁས་པར་བྱ་སྟེ། དུས་ལ་མཁས་པ་ནི། དབྱར་གྱི་དུས་དྲོ་བའི་ཚེ། དགུན་གྱི་ལས་དང་བྱ་བ་བྱེད་པ་དང༌། དགུན་གྲང་བའི་དུས་སུ་དབྱར་དྲོ་བའི་ལས་དང་བྱ་བ་བྱེད་པ་དང༌། མཁས་པས་བསྟེན་པའི་དུས་སུ་རྨོངས་པ་ལ་བླ་མར་བྱེད་པ་དང༌། དབེན་པར་གནས་པའི་དུས་སུ་ཚོགས་ཀྱི་བྱ་གཞག་བྱེད་པ་དང༌། ཚོགས་ཀྱི་བྱ་གཞག་བྱེད་པའི་དུས་སུ་དབེན་པར་སྡོད་པ་ལ་སོགས་པ། དུས་ཚོད་དེ་དང་དེའི་བྱ་བ་དེ་སྔ་བ་དང་ཕྱི་བར་གྱུར་ན། བཅོམ་ལྡན་འདས་ཀྱིས་བྱིས་པ་སྐྱེ་བའི་དུས་སུ་མ་བཙས་ནས་སྔ་བ་དང་ཕྱི་བར་གྱུར་ན་དེ་གཤའ་མར་མི་འགྱུར་བ་ལ་སོགས་པ། དུས་ལ་བབ་པ་དང་མ་བབ་པ། དུས་དང་དུས་མ་ཡིན་པ་ཤེས་པར་བྱ་བ་དཔག་ཏུ་མེད་པ་གསུངས་པས། བུ་ཁྱོད་ཀྱིས་ཀྱང་བྱ་བ་དང་བྱ་བ་མ་ཡིན་པ་མཐའ་དག་གི་དུས་ཤེས་པར་བྱས་ལ། དུས་ལ་བབ་ན་ནི་བྱ། དུས་ལ་མ་བབ་ན་ནི་མི་བྱ། མི་འགྲུབ་པའི་དུས་སུ་ནི་མི་བྱ། བྱ་བ་དང་མི་བྱ་བ་གང་ཞེ་ན། ལུས་ཀྱི་ལས་དང༌། ངག་གི་ལས་དང༌། ཡིད་ཀྱི་ལས་སོ། །དེ་ལྟར་གང་འདོད་པ་དོན་ཡོད་པ་དེ་ལ་ཤིན་ཏུ་མཁས་པའི་སྟོན་པའམ།

སློབ་དཔོན་དེ་ལ་བརྟེན་ནས། དེས་བསྟན་པའི་ཆོས་གདམས་ངག་དང་རྗེས་སུ་བསྟན་པ་དེ། དེ་ཉིད་དང་རྗེས་སུ་མཐུན་ཞིང་འགྲུབ་ངེས་པའི་ས་ཕྱོགས་གནས་ཕུན་སུམ་ཚོགས་པ་དེར། མཐུན་རྐྱེན་གྲོགས་དགོས་པས། སོ་སོ་རང་དང་གང་མཐུན་པའི་གྲོགས་སོ་སོར་མ་འདྲེས་པ། མི་དང་རྟ་ཕྱུགས་དང༌། ཕ་ཚ་དང༌། ཟོར་བ་དང༌། ཐེ་གུ་དང༌། འབྲེང་བུ་དང༌། ཁབ་དང༌། སྐུད་པ་དང༌། དྲིལ་བུ་དང༌། ཅང་ཏེའུ་ལ་སོགས་པ་སོ་སོ་གང་དགོས་པ། མཐུན་པའི་རྐྱེན་ཐམས་ཅད་ཚགས་བྱའོ། །འདིར་ཡོངས་སུ་འཛིན་པའི་དགེ་བའི་བཤེས་གཉེན་མཚན་ཉིད་དང་ལྡན་པ། རང་གི་དོན་ཕུན་སུམ་ཚོགས་པ་གྲུབ་ཅིང༌། གཞན་གྱི་དོན་ཕུན་སུམ་ཚོགས་པས། སེམས་ཅན་ཐམས་ཅད་སྨིན་པ་དང་གྲོལ་བར་འདོད་པའི་བློ་གྲོས་ཅན་རྣམས་ཀྱིས། བྱ་བ་དང་བྱ་བ་མ་ཡིན་པ་རྣམས་ལ་མཁས་དགོས་པས། བཅོམ་ལྡན་འདས་རྗེ་བཙུན་བྱམས་པའི་ཞལ་སྔ་ནས། རྒྱལ་སྲས་རྣམས་ཀྱིས་མི་སློབ་པ། །དེ་ནི་གང་ཡང་ཡོད་མ་ཡིན། །ཞེས་པ་དང༌། ཡང་རིག་པའི་གནས་ལྔ་དག་ལ་མཁས་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་པ་ཐོབ་མི་འགྱུར། །ཞེས་པ་ལ་སོགས་པ་གསུངས་པ་དང༌། རང་ཉིད་ཞི་བ་ཕྱོགས་གཅིག་བགྲོད་པ་རྣམས་ཀྱང༌། དགག་པ་དང་སྒྲུབ་པའི་བསླབ་པ་བྱ་བ་དང་བྱ་བ་མ་ཡིན་པ་མ་ཤེས་ན་མི་འགྲུབ་པ་དང༌། སྤྲང་པོ་བེར་ཀ་ཐོགས་པ་གཅིག་ཀྱང༌། ལྔ་པོ་འདི་ལ་མ་བསྟེན་ཉི་མ་གཅིག་ཀྱང་ཚེ་མི་ཕྱིད་དེ། སྤྲང་པོ་དེ་བརྟེན་ས་མི་སུ་ལ་ཡང་མི་བརྟེན་པ་དང༌། རང་གི་སྒྲུབ་རྒྱུ་སློང་མི་ཤེས་པ་དང༌། གྲོང་ཡོད་པར་མི་སློང་མེད་པར་སློང་བ་དང༌། ཉིན་པར་དུས་སུ་མི་སློང་མཚན་མོའི་དུས་སུ་སློང་བ་དང༌། གྲོགས་དང་མི་འགྲོགས་དགྲ་དང་འགྲོགས་པས་ནི། ལྟོ་ཁམ་གཅིག་ཙམ་ཡང་རྙེད་མི་སྲིད་ན། བྱ་བ་གོང་མ་གཞན་ལྟ་སྨོས་ཀྱང་ཅི་དགོས་པས། འབད་པ་དྲག་པོས་ནན་ཏན་ཆེན་པོ་ཞེ་ཐག་པ་ནས་བསྟེན་པར་བྱ་བ་ལ་འབད་པར་བྱའོ། །དེ་ཡང་མིང་ཙམ་དུ་བསྟན་ནས། བྱེ་བྲག་གང་གིས་ཉམས་སུ་བླང་བར་བྱ་བ་བསྟན་པ་ནི།

དེང་སང་དུས་ལྔ་བརྒྱའི་ཐ་མ་ལ་ནི་བབ། ཐུབ་པའི་བསྟན་པ་ནི་འཇིག་ཏུ་ཉེ། སྐྱེ་ཤི་ལ་དབང་ནི་མ་ཐོབ། རང་ཉིད་ཀྱང་མྱུར་དུ་འགྲོ་དགོས་པ་ཡིན་པས། དུས་ད་ལྟ་རང་ཉིད་ཀྱིས་ཅི་བྱས་ཀྱང་འོང༌། སོ་སོར་ཐར་པའི་སྡོམ་པ་དང༌། བྱང་ཆུབ་སེམས་དཔའི་བསླབ་པ་དང༌། གསང་སྔགས་ཀྱི་དམ་ཚིག་གསུམ་ལ་བླ་མ་དམ་པ་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌། དཔའ་བོ་དང་མཁའ་འགྲོ་དང༌། ཆོས་སྐྱོང་བའི་སྲུང་མ་དང༌། དྲེགས་བྱེད་ཐམས་ཅད་དཔང་དུ་བཙུགས་ནས་དམ་བཅའ་ནི་ཐལ། འདི་ལས་གཞན་དུ་སྨོས་ས་དང་བསམ་ས་ནི་མེད། སྒྱིད་ལུག་དང་སྙོམ་ལས་ཀྱིས་ཀྱང་མ་ཕན། ཇི་ལྟར་བྱས་ཀྱང་འཕྱོར་པོའི་རྟ་བཞིན་དུ། འགྲོ་ན་འགྲོ་དབང་མེད་ལ། སྡོད་ན་སྡོད་དབང་མེད་ཀྱང༌། སྙིང་ནས་གཤའ་མར་ཆོས་བྱེད་ན་རྒྱུག་ན་རྒྱུག་དབང་ཡོད་པས། སྟོན་པ་ཕུན་སུམ་ཚོགས་པ་ཡོངས་སུ་འཛིན་པའི་དགེ་བའི་བཤེས་གཉེན་ནོར་བུ་རིན་པོ་ཆེ་དབང་གི་རྒྱལ་པོ་ལྟ་བུ། སངས་རྒྱས་རྡོ་རྗེ་འཛིན་པ་ཆེན་པོ་དངོས་དང་འདྲ་བའི་བླ་མ་དམ་པའི་ཞབས་ཀྱི་པV་ལ་གཏུག་ཅིང༌། ལྷག་པའི་ལྷར་བཟུང་བ་དང༌། དེས་བསྟན་པའི་ཆོས་ལམ་བསླབ་པ་རིན་པོ་ཆེ་གསུམ་ཉམས་སུ་བླང་བར་བྱ་ཞིང༌། ཐེག་པ་ཆེན་པོ་གསང་སྔགས་རྡོ་རྗེའི་ཐེག་པ། བླ་ན་མེད་པ་རྨད་དུ་བྱུང་བའི་ཐེག་པ་སྙིང་པོར་གྱུར་པ། ཚེ་གཅིག་ལུས་གཅིག་གིས་སངས་རྒྱས་པའི་ཆོས་སངས་རྒྱས་ཀྱི་བརྒྱུད་པ་བར་མ་ཆད་པའི་ཆོས་ཀྱིས་རང་གི། སྒལ་སྔགས་དང༌། གཞོན་ནུ་མ་འགུགས་སྔགས་དང༌། ལོག་པའི་བསྟན་བཅོས་ཐར་པ་དང་ཐམས་ཅད་མཁྱེན་པ་ལ་བར་དུ་གཅོད་པ། ཤ་ཆང་ཟ་ཐབས་ལ་སོགས་པ་འདི་ལ་ཟེར་བ་མ་ཡིན་ཏེ། བསླབ་པ་རིན་པོ་ཆེ་གསུམ་ཁོ་ན་ལ་གསུངས་པ་ཡིན་པས། བུ་ཁྱོད་ཀྱིས་མོ་འདེབས་པ་དང༌། རྩིས་གདིངས་པ་དང༌། དེས་དེ་ཟེར་ལ་སོགས་པ་མི་ཁ་བཙག་མི་དགོས། མི་ཆེ་གེ་མོ་ཞེས་བྱ་བ་ཞིག་ལ། གདམས་ངག་མང་གེ་མོ་ཞེས་བྱ་བ་ཡོད། དེ་སློབ་ཏུ་འགྲོ་ཟེར་ནས་གཤོ་འགྲོགས་ལ་འགྲོ་ཡང་མི་དགོས།

གདམས་ངག་དེས་ཅི་བཏུབ། ཁོ་རང་ཙམ་ཞིག་བྱུང་ཡང་དགོས་པ་ཅི་ཡོད། གཤོ་འགྲོགས་ལ་ཡང་མི་རྒྱུག་པར། དུས་གསུམ་གྱི་སངས་རྒྱས་ཐམས་ཅད་ཀྱིས་ཀྱང༌། བསླབ་པ་རིན་པོ་ཆེ་འདི་གསུམ་ལ་་འཛིན་པའི་རྟོག་པ་མང་དུ་བཏང་བས་ལྟ་བར་མི་གཏུབ་སྙམ་ན། སྣོད་ཀྱི་འཇིག་རྟེན་དང་བཅུད་ཀྱི་སེམས་ཅན་ཐམས་ཅད་རང་གི་བསམ་པ་འདི་གཅིག་པུ་ལས་འབྱུང་བར་གསུངས་ཏེ། དེ་ལྟར་བཅོམ་ལྡན་འདས་ཀྱིས། སངས་རྒྱས་ཕལ་པོ་ཆེའི་མདོ་ལས། འཇིག་རྟེན་སྣ་ཚོགས་ལས་ལས་བྱུང༌། ལས་ཀྱང་སེམས་ལས་བྱུང༌། ཞེས་གསུངས་པ་དང༌། བླ་མ་རིན་པོ་ཆེའི་ཞལ་སྔ་ནས་ཀྱང༌། འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་རང་གི་སེམས་ཡིན་གསུང༌། འོ་ན་སེམས་དེ་ཅི་འདྲ་བྱས་ན། གདོད་ནས་སྐྱེ་བ་མེད་པ་ནམ་མཁའི་དཀྱིལ་ལྟ་བུ་ཡིན་གསུང༌། ཡང་རྗེ་བཙུན་ཆེན་པོ་དེ་ཉིད་ཀྱི་ཞལ་སྔ་ནས། མངོན་པར་ཆོས་ཐམས་ཅད་སྟོང་པ་ཉིད་དུ་གཏན་ལ་འབེབས། སྟོང་ཉིད་ཅིས་སྟོང་ན་བཅུད་གཟུང་བ་དང་འཛིན་པ་འདི་རྣམས་ཀྱིས་སྟོང་པ་ཡིན་གསུངས་པས། མདོར་ན་འཁོར་འདས་ཀྱི་ཆོས་ཐམས་ཅད་རང་གི་སེམས། སེམས་གདོད་ནས་སྐྱེ་བ་མེད་པ་ནམ་མཁའི་དཀྱིལ་ལྟ་བུ་འདི་ཉམས་སུ་བླང་བའི་ལྟ་བ་ལྷག་པ་ཤེས་རབ་ཀྱི་བསླབ་པའོ། །དེ་ཇི་ལྟར་ཉམས་སུ་བླང་ཞེ་ན། མདོ་སྡེའི་སྡེ་སྣོད་ལྷག་པ་ཏིང་ངེ་འཛིན་གྱི་བསླབ་པ། ཕུན་སུམ་ཚོགས་པ་རྣམ་པ་ལྔའི་ཚུལ་དུ་སེམས་རྩེ་གཅིག་ཏུ་ཉམས་སུ་བླང་བར་བྱ་སྟེ། དེ་ལྟར་རྩེ་གཅིག་ཏུ་ཉམས་སུ་བླངས་ནས། ལྟ་བ་དང་སྒོམ་པ་དེའི་གེགས་སེལ་བ་དང༌། བོགས་འདོན་པར་བྱེད་པ་འདུལ་བའི་སྡེ་སྣོད་དང༌། ཚུལ་ཁྲིམས་ཀྱི་བསླབ་པ་ཉམས་སུ་བླང་བའི་རིམ་པ་བསྟན་པ་ལས་འདུན་པས་མི་འགྲོ་བའི་གནས་སྐབས་སུ། བོགས་འདོན་གྱི་གདམས་ངག་ཏུ་བསྟན་ནས། འདིར་ནི་གེགས་སེལ་བ་ཅུང་ཟད་ཅིག་བསྟན་ཏེ། བུ་གོང་དུ་བསྟན་པ་བཞིན་དུ། ངའི་ངོར་ཆོས་གྱིས་མི་ཟེར། བསྟན་པའི་སྒོར་ནི་ཞུགས། སེམས་ཅན་བསམ་པ་ཅན་ཡིན་མོད།

འདི་ལྟར་སོ་སོ་ཐར་པའི་སྡོམ་པ། ལས་དང་པོ་པ་ཡན་ཆད་ས་བཅུའི་དབང་ཕྱུག་མན་ཆད་ཀྱིས་ཉམས་སུ་བླང་བྱ་ནི་ཡིན། དེ་བཞིན་གཤེགས་པའི་མཁྱེན་པའི་ཡེ་ཤེས་ཡིན་པ་ནི་ངེས། འདི་ཉམས་སུ་མ་བླང་ན་འཁོར་བ་དང་ངན་སོང་གི་ཆད་པ་ནི་འོང་ངེས་པས། འདི་ལ་ནན་ཏན་ཤིན་ཏུ་ཆེ་བར་བྱ་སྟེ། འདིར་ངའི་བུ་ལོན་བྲེ་ཕུལ་དང་མཐོ་དམན་འདི་རྣམས་ལ་འདི་ལྟར་གྱི་བྱ་བའི་ཁ་ཏ་བྱ་མི་དགོས། ཚུལ་ཁྲིམས་རིན་པོ་ཆེ་དང༌། དམ་ཆོས་རིན་པོ་ཆེ་ལ་ནན་ཏན་བྱས་ན། རང་གཞན་ཐམས་ཅད་ཀྱི་དོན་དང༌། རང་གཞན་ཐམས་ཅད་ཀྱི་བྱ་བ་དང༌། སྙིང་པོ་འདི་ཁོ་ན་ཡིན་ཏེ། འདི་ལ་ནན་ཏན་ཤིན་ཏུ་ཆེ་བར་བྱ། ཚུལ་ཁྲིམས་རིན་པོ་ཆེ་དང༌། ཆོས་རིན་པོ་ཆེ་རྣམས་ཀྱི་ནང་ནས་དགག་པར་བྱ་བའི་བསླབ་པ། ཉེས་པ་དང་ལྟུང་བ་མཐའ་དག་ནི་བྱ་བ་མ་ཡིན་པར་ཤེས་པར་བྱའོ། །དེས་ནི་བྱས་པ་དང་མ་བྱས་པ་ཤེས་པ་བསྟན་པའོ། །རྗེ་བཙུན་བླ་མ་མཆོག་དང་སྟོན་པ་སངས་རྒྱས་དང༌། །དམ་པ་རྣམས་ཀྱི་དགོངས་པ་བཅུད་ཕྱུང་བ། །ཉམས་སུ་བླང་བའི་རིམ་པ་ཀུན་ལ་གྲགས་པ་འདི། །ཐུབ་པའི་གསུང་རབ་སྡེ་སྣོ། །དགག་པར་བསླབ་པ་སྟོན་པས་གསུངས་པ་ལ། །ལས་དང་ལམ་ལ་མི་སྒྲིབ་བྱ་བྱེད་མི་མང་ཞིང༌། །རང་གཞན་ཀུན་ལ་ཕན་ནོ་གང་གིས་ཟེར་བ་དེའི། །མགོ་བོ་ཚལ་བ་བདུན་དུ་འགས་པར་ཅིས་མི་འགྱུར། །དེ་ཕྱིར་ཁྱོད་ཀྱིས་ལུས་དང་སྲོག་ལ་མ་ལྟོས་པར། །དགག་པར་བྱ་བའི་བསླབ་པ་སྲོག་དང་བསྡོས་ལ་སྲུངས། །ཏིང་འཛིན་གེགས་དང་བར་ཆད་ཐམས་ཅད་གཅིག་པུ་དེས་སེལ་བས། །ཅིས་ཀྱང་ངེས་པར་ཐུབ་པའི་དབང་པོས་བཀའ་བསྩལ་གསུངས། །གེགས་དང་བྲལ་བས་བོགས་རྣམས་ཐོན་པར་འགྱུར་བ་ནི། །རྗེ་བཙུན་བླ་མ་མཆོག་དང་ཐུབ་པའི་དབང་པོས་གསུངས། །ཉམས་སུ་བླང་བའི་རིམ་པ་འདི་ལྟར་བསྟན་པ་འདིས། །འགྲོ་ཀུན་བསླབ་པ་མཆོག་ལ་གཞོལ་བར་གྱུར་ནས་ཀྱང༌། །བསྟན་པའི་རིམ་པ་རྒྱུ་པ་རིན་པོ་ཆེའི་གདམས་ངག །དོན་བསྡུས་པ་རིན་པོ་ཆེའི་རྒྱལ་མཚན་ཞེས་བྱ་བ་རྫོགས་སོ།།

།།ཨོཾ་ཡེ་Zརྨཱ་ཧེ་ཏུ་པྲ་£་ཝཱ་ཧེ་ཏུjེ་ཥཱj་ཐཱ་ག་ཏོ་ƒ་བ་ད་ཏ། ཏེ་ཥཱ་ཡོ་ནི་རོ་Z་ཨེ་ཝཾ་བཱ་དཱི་མ་ཧཱ་ཤྲ་མ་ཎཿསྭཧཱ། དགེའོ།། PAGE PAGE 2